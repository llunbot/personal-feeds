{"title":"New PC 2023","link":"https://blog.whs.in.th/node/3617","date":1681551210000,"content":"<p>คอมที่ใช้อยู่ใช้ Intel Gen 6 (i5-6500) ตอนนี้โดน Windows 11 deprecate ไปแล้ว และมันเองก็ 8-9 ปีแล้ว เลยคิดว่าถึงเวลาเปลี่ยน CPU ใหม่แล้ว</p>\n<p>ก็เลยคิดว่าจะเขียน Blog ซึ่งนอกจากจะเขียนว่าเราเลือกสเปคอะไรไปยังไง ก็อยากจะรวบรวมข้อมูลความรู้ในการจัดสเปคคอมไว้ด้วย</p>\n<h2>Goals</h2>\n<p>เวลาประกอบคอมคิดว่ามีคำถามที่ต้องตอบก่อนคือ</p>\n<h3>งบประมาณ</h3>\n<p>เครื่องนี้คิดว่าสักแสนนึง รวม Windows 11 Pro เพราะว่าเดิมซื้อ license ไว้แค่ 10 Home</p>\n<p>แต่งบนี้ไม่อยากซื้อของที่แพงเกินจำเป็นหรือไม่ได้ใช้งาน ก็คือจะออกแบบโดยเลือกตัวท็อปที่หาได้ไว้ก่อน แล้วดูว่าไม่ใช้ตรงไหนค่อยตัดสเปคลงเรื่อยๆ อาจจะไม่จำเป็นต้องใช้จนหมดแสน แล้วก็ยังไม่ค่อยอยากอัพการ์ดจอเพราะว่าไม่ได้เล่นเกมใหม่มาก และราคาการ์ดจอปัจจุบันสูงมาก เหมือนว่า crypto จะแตกแล้วแต่ว่าบริษัทการ์ดจอยังคิดว่าคนก็ซื้อกันได้อยู่จะลดราคาทำไม</p>\n<h3>Form vs Function</h3>\n<p>ผมเห็นร้านประกอบคอมชื่อดังที่ไลฟ์ขายของ ขายเครื่องสัก 95% จะใส่ไฟ RGB เต็มเครื่องเลย แล้วขายดีด้วยวันหนึ่งน่าจะเกือบร้อยเครื่อง ก็คิดว่ามันมีตลาดคนเลือกคอมพิวเตอร์สวยอยู่จริง แต่สำหรับเครื่องผมไม่คิดว่าควรจะแต่งไฟ มันไม่ได้ใช้งานและเวลาเปิดข้ามคืนมันจะเห็นไฟทั้งๆ ที่บ้านมืดสนิท</p>\n<h3>ร้าน</h3>\n<p>ถ้าจะไม่ประกอบเครื่องเอง การเลือกร้านก็สำคัญมากๆ เพราะว่าควรจะซื้อของทั้งหมดในร้านเดียวเพื่อให้ร้านประกอบให้ (บางร้านประกอบฟรีถ้าซื้อของเขาเยอะ บางร้านก็คิด 500 – 2,000 บาท ค่าประกอบ) ดังนั้นชิ้นส่วนที่เลือกได้ก็จะจำกัดตามร้านที่ใช้บริการ</p>\n<p>จริงๆ อันนี้ก็เป็นข้อดีอย่างหนึ่งในประเทศไทยคือค่าแรงเราถูกแล้วร้านขายคอมจะจัดสเปค-ประกอบให้ฟรีไม่คิดเงินเพิ่มเลย ในต่างประเทศมักจะมีค่าประกอบแยกต่างหาก</p>\n<p>ไหนๆ ก็เขียนแล้วก็จะได้เขียนต่อเลยว่าบล็อกนี้ก็จะไม่เขียนวิธ๊ประกอบคอมเพราะว่าผมไม่ใช่ผู้ชำนาญ 555 จริงๆ ก็น่าจะประกอบเองได้ไม่ยากแต่ถ้าทำอะไรขาหักมาน่าจะเสียเงินเป็นหมื่น เลยให้เขาประกอบแหละ</p>\n<h3>Overclock</h3>\n<p>คิดว่าถ้าจะ overclock เครื่อง (จูนเครื่องให้แรงกว่าสเปคที่เขียนไว้) ชิ้นส่วนที่ใช้น่าจะต้องเลือกของดีๆ เพื่อให้มันเผื่อสำหรับ overclock มาแล้ว แต่เครื่องนี้อยากใช้งานนานๆ เลยจะพยายามตั้งตามที่ผู้ผลิตเขาตั้งใจไว้ให้มากที่สุดก็จะไม่เลือกเผื่อ overclock ใดๆ</p>\n<h3>Future proof</h3>\n<p>หลายๆ คนรวมถึงผมด้วย เวลาซื้อคอมก็อยากจะใช้นานๆ ก็เลยจะคิดว่าออกแบบเครื่องให้ใช้งานได้หลายๆ ปีไปด้วย</p>\n<p>ทีนี้คำว่าเผื่ออนาคตคืออะไร ผมชอบที่ช่อง <a href=\"https://www.youtube.com/watch?v=8WMiwOIEbyA\">ZoLKoRn</a> อธิบายไว้ว่าคอมพิวเตอร์ก็เหมือนรองเท้า ซื้อมาแล้วเมื่อไรจะเปลี่ยน ซึ่งรองเท้าเก่าแล้วมันก็ใส่ได้ เดินได้ แค่มันอาจจะดูไม่ดีในบางโอกาสเท่านั้นเอง</p>\n<p>ทีนี้ตกรุ่นน่าจะมี 3 แบบคือ</p>\n<ol>\n<li>รันโปรแกรมไม่ได้แล้ว เช่นเครื่องผมมันไม่มี CPU instruction ใหม่ๆ แล้ว เล่น Return to Monkey Island, Death Stranding ไม่ได้ แต่ใช้งานโปรแกรมทั่วไปได้หมด แบบนี้คิดว่ามีน้อยเพราะว่าคนเขียนโปรแกรมเขาก็คงอยากขาย อย่างมากก็อาจจะจำกัดไม่ให้ใช้งานบาง feature</li>\n<li>ทำงานได้ช้าลง เนื่องจากว่าโปรแกรมใหม่ๆ โปรแกรมเมอร์เขาขี้เกียจก็ใช้วิธีที่มันส่งงานได้เร็ว ใช้งานได้ แต่กินเครื่องเยอะ ทำให้โปรแกรมกินสเปคมากขึ้นเรื่อยๆ ถ้าอยากใช้งานได้เร็วก็ต้องอัพเกรดตามไป</li>\n<li>อัพเกรดไม่ได้แล้ว ก็คือพอเราเจอปัญหาข้อ 1 – 2 แล้วอยากจะอัพเกรดบางชิ้นให้ทันสมัย แต่ทำไม่ได้เพราะ hardware ชิ้นอื่นไม่รองรับต้องเปลี่ยนหลายๆ ชิ้น เช่น\n<ul>\n<li>Power supply ใส่น้อยเกินไป การ์ดจอใหม่ๆ กินไฟมากขึ้นแล้วไฟไม่พอต้องเปลี่ยน power supply ด้วย</li>\n<li>CPU มักจะเปลี่ยน socket บ่อย ทำให้ใส่ CPU รุ่นใหม่ไม่ได้ ต้องเปลี่ยน motherboard ด้วย</li>\n<li>เคสเล็กเกินไป ซื้อการ์ดจอมายาวมาก ใส่ไม่ลงในเคส</li>\n<li>แรมเปลี่ยนจาก DDR3 เป็น DDR4 แล้วทำให้แรม DDR3 หาซื้อยากขึ้น ราคาแพงขึ้น มีจำกัดแบบ อาจจะเกิดกับช่องอื่นๆ ได้หมด เช่นการ์ดจอเปลี่ยนจาก AGP เป็น PCI</li>\n</ul>\n</li>\n<li>กินไฟมาก ก็เหมือนแอร์ที่แอร์เก่าอาจจะทำงานได้ เย็นเหมือนกัน แต่ว่าถ้าซื้อแอร์ใหม่เป็น inverter แล้วจะประหยัดไฟมากขึ้น คอมพิวเตอร์ก็เช่นกัน เครื่องใหม่นอกจากจะเร็วขึ้นแล้วถ้าเราปรับให้มันใช้งานได้เท่าเครื่องเก่ามันมักจะกินไฟน้อยกว่าเครื่องเดิม</li>\n</ol>\n<p>สุดท้ายแล้วเราคงเดาอนาคตได้ไม่หมด วันนั้น Crysis เขาก็เดาว่า CPU 4.0GHz จะมา สุดท้าย Pentium 4 ก็สุดที่ 3.8GHz กลายเป็นว่าเกมสร้างมาไม่มีใครปรับสุดได้ แต่ว่าเราอาจจะเห็นแนวโน้มหรือของใหม่ที่กำลังจะมา ก็อาจจะต้องคิดดูว่าเรายอมจ่ายแพงวันนี้ไปเลยไหมเพื่อไม่ให้มันตกรุ่นเร็ว แต่ถ้าเดาผิดของที่ซื้อมาก็อาจจะเสียเงินเปล่า</p>\n<h2>Case</h2>\n<p>ตอนออกแบบเครื่องเก่าเลือกเคสเป็นอย่างท้ายๆ และไปเลือกหน้าร้านด้วยเพราะของที่จะเอาไม่มี แต่เครื่องนี้ดันไปเห็นเคสของ Fractal Design แล้วสวยถูกใจมาก เลยกลายเป็นว่าเอาเคสมาเป็นตัวตั้ง</p>\n<p>ปัจจัยในการเลือกเคสที่ควรจะมองคือ</p>\n<ul>\n<li>ขนาดของเคส ที่จะพบได้ทั่วไปก็มีตั้งแต่\n<ul>\n<li>Small Form  Factor คือแบบกล่องเล็กๆ แบบนี้จะใส่ของได้จำกัด เหมาะสำหรับ use case พิเศษต่างๆ จะใส่บอร์ดแบบ Mini ITX เท่านั้น <figure><a href=\"https://www.fractal-design.com/products/cases/torrent/torrent-nano/white-rgb-tg-clear-tint/\"><img src=\"https://blog.whs.in.th/wp-content/uploads/2023/03/Torrent_Nano_White_RGB_TGC_1-Left-Front-810x810-1.jpg\" alt width=\"810\" height=\"810\" /></a><figcaption>Fractal Design Torrent Nano</figcaption></figure></li>\n<li>Mini Tower สามารถใส่บอร์ด MicroATX หรือ Mini ITX ก็ได้ <figure><a href=\"https://www.fractal-design.com/products/cases/pop/pop-mini-air/rgb-black-tg-clear/\"><img src=\"https://blog.whs.in.th/wp-content/uploads/2023/03/Pop_Mini_Air_RGB_Black_TGC_1-Front-Left-810x810-1.jpg\" alt width=\"810\" height=\"810\" /></a><figcaption>Fractal Design Pop Mini Air</figcaption></figure></li>\n<li>Mid Tower เป็นขนาดยอดนิยม สามารถใส่บอร์ดได้จนถึงขนาด ATX ที่ใช้งานกันทั่วไปได้แล้ว <strong>ถ้ายังนึกไม่ออกว่าจะใส่แบบไหนก็แนะนำให้เลือก Mid Tower ไว้ก่อน</strong></li>\n<li>Full Tower สามารถใส่บอร์ดได้จนถึงขนาด EATX ซึ่งบอร์ดเองก็ไม่ได้หาได้ทั่วไป อย่างเช่นตัวท็อปฝั่ง consumer ของ ASUS คือ ROG Maximus Extreme ก็เป็น ATX แต่อาจจะเลือกใช้ขนาดนี้ถ้าจะเว้นที่ไว้ติดตั้งชุดน้ำ</li>\n</ul>\n</li>\n<li>ฝาด้านข้าง ส่วนมากจะเป็นอะคริลิค หรือกระจกนิรภัย (Tempered Glass / TG) แบบฝาทึบอาจจะหาได้ยากแล้วในยุคนี้</li>\n<li>Airflow คืออากาศจะเข้าออกทางไหนได้บ้าง ซึ่งบางคนชอบฝาหน้าทึบทำให้อากาศเข้าได้ไม่ค่อยดีก็ต้องเลือกระหว่าง Form กับ Function\n<ul>\n<li>เคสบางตัวที่ราคาขึ้นมาหน่อย จะมีแผ่นกรองฝุ่นให้ด้วยสามารถถอดล้างได้</li>\n</ul>\n</li>\n<li>Port เคสส่วนมากจะเหมือนๆ กัน แต่เดี๋ยวนี้มี USB C แล้วซึ่งต้นทุนสูง เวลาซื้อเคสก็อย่าลืมดูว่ามีช่อง USB C หรือไม่และต้องซื้อสายต่างหากหรือไม่ ถ้าซื้อเคสรุ่นเก่าก็จะไม่มีช่อง USB C เลย</li>\n<li>ตำแหน่งปุ่มต่างๆ บางรุ่นอยู่ด้านหน้า บางรุ่นอยู่ด้านบน</li>\n<li>วิธีเปิดฝา จัดสายไฟต่างๆ บางเคสสวยมากแต่ฝาเปิดจากด้านหน้า (??) และจัดสายไม่ได้แถมดันเป็นกระจกข้าง 2 ด้าน (!!) อันนี้ก็ไม่ควรซื้อมา…</li>\n</ul>\n<p>รุ่นที่ผมเลือกคือ North ซึ่งเห็นแล้วเรียกว่ารักแรกพบเลย ไปโพสต์ใน Facebook หลายๆ คนเห็นแล้วก็บอกเลยว่าสวยมากๆ</p>\n<p>อีกโจทย์หนึ่งที่ต้องการคือไม่อยากได้ฝากระจกเพราะไม่มีไฟให้โชว์อะไร ซึ่ง North จะมีรุ่น Mesh ที่เป็นฝาข้างแบบตาข่ายด้วย ก็ตอบโจทย์แทบทุกอย่าง ผมชอบที่ <a href=\"https://www.techpowerup.com/review/fractal-design-north/9.html\">Techpowerup</a> รีวิวไว้ว่า North ออกแบบสำหรับกลุ่มลูกค้าที่อยากได้เคสดำทึบทั่วๆ ไปแต่เพิ่มเติมคือออกแบบสวยงามและใช้วัสดุพิเศษ</p>\n<div></div>\n<p>สเปคของเคสนี้คือ</p>\n<ul>\n<li>ช่องเสียบด้านบน USB C 3.1 Gen 2 จำนวน 1 ช่อง, USB 3.0 จำนวน 2 ช่อง และช่องเสียบหูฟัง</li>\n<li>มีที่วาง Harddisk 2.5″ หรือ SATA SSD ได้ 2 ช่อง</li>\n<li>ที่วาง Harddisk 3.5″ 2 ช่อง</li>\n<li>ฝาด้านหน้าเป็นไม้จริง !!!! และโปร่ง อากาศลอดเข้าไปได้ (ใครแซวว่า Wood PC นี่คอมผมใส่ i9 นะ…)</li>\n<li>แถมพัดลมหน้าจำนวน 2 ตัว รุ่น Aspect 140 มม. (แต่ใส่ได้ 3 ตัว)</li>\n<li>มีที่กรองฝุ่นด้านหน้า และด้านล่าง</li>\n<li>มีจุดติดที่รัดสายไฟ</li>\n<li>เฉพาะรุ่น Mesh จะมีที่ติดตั้งพัดลมด้านข้างขนาด 140 มม. อีก 2 ตัวด้วย (ต้องซื้อพัดลมเอง แต่มี PWM Fan hub ให้ในรุ่น Mesh)\n<ul>\n<li><a href=\"https://www.techpowerup.com/review/fractal-design-north/9.html\">ฝาข้างแบบโปร่งทำให้ลมด้านหน้ากระจายออก ลดประสิทธิภาพ และเสียงออกได้</a></li>\n</ul>\n</li>\n<li>ใส่เมนบอร์ดได้ถึงขนาด ATX</li>\n</ul>\n<p>สนนราคาอยู่ที่ 5,790 บาท ค่อนข้างราคาสูงทีเดียวแต่เมื่อเทียบกับความสวยงาม แต่ไม่ทิ้ง Function ของมันแล้วเรียกได้ว่าไม่มีตัวเทียบเลย (ลองหาเคสที่มี USB C แล้วฝาข้างไม่ใช่กระจกดูสิ…)</p>\n<p>ข้อเสียของ North คือหาของยากมากกกกก ต้อง preorder เกือบเดือนถึงจะได้ของ (ก่อนหน้าเปิดจองคือไม่รู้จะมีของเมื่อไรเลย) เหมือนจะเป็นแบบนี้ทั่วโลกด้วยคือสั่งนอกมาก็ไม่ใช่ว่าจะมีของ</p>\n<p>ตัวเคสจะเป็นตัวจำกัดระบบระบายความร้อนที่จะเลือกใช้งานต่อไป ซึ่งเคสนี้จะมีข้อจำกัดดังนี้</p>\n<ul>\n<li>ไม่มีที่วางถังพักน้ำในกรณีชุดน้ำเปิด แต่สามารถติดตั้งหม้อน้ำของชุดน้ำปิด AIO ได้ทางด้านบนหรือด้านหน้า</li>\n<li>ชุดระบายความร้อน CPU ความสูงสูงสุด 170 มม</li>\n<li>การ์ดจอความยาวไม่เกิน 355 มม สำหรับซิงค์ลม และ 325 มม สำหรับชุดน้ำ AIO</li>\n<li>มีคนรายงานว่าถ้าใช้ชุดระบายความร้อน CPU ตัวใหญ่แล้วพัดลมด้านบนอาจจะยื่นลงมา ติดตั้งไม่ได้</li>\n</ul>\n<p>ตรงนี้ก็จะเป็นข้อจำกัดที่ต้องเช็คเวลาซื้อชิ้นส่วนต่อๆ ไป</p>\n<h2>CPU</h2>\n<p>CPU คอมพิวเตอร์ประกอบตอนนี้จะมีให้เลือกแค่ 2 ยี่ห้อคือ Intel กับ AMD</p>\n<p>เท่าที่ได้ยินมาตอนนี้คือ</p>\n<ul>\n<li>Intel จะแรงกว่า AMD ในกรณีที่ใช้งานแบบใช้คอร์เดี่ยวๆ</li>\n<li>AMD จะแรงกว่า Intel ในกรณีที่ใช้งานหลายๆ คอร์พร้อมกัน เช่นเกมสมัยใหม่มักจะใช้งานทุก core พร้อมกันได้อยู่แล้ว</li>\n<li>สำหรับเล่นเกมเห็นว่าสัก 8 core ก็คือตันแล้ว เกินกว่านั้นเช่นซื้อ 16 core มาเกมก็ไม่ได้ใช้งาน ส่วนงานคอมไพล์โค้ดคิดว่ามีคอร์เท่าไรก็ยิ่งเร็ว</li>\n<li>ราคาทั้งสองยี่ห้อจะใกล้ๆ กัน (AMD อาจจะถูกกว่าเล็กน้อย) แต่เขาว่า <a href=\"https://www.youtube.com/watch?v=3zcCX7yyiz4\">Intel Gen 13 นั้นราคาต่อประสิทธิภาพดีที่สุด</a></li>\n<li>สำหรับ CPU รุ่น high end สำหรับเครื่อง Workstation อย่าง Intel Xeon-W และ AMD Threadripper Pro นั้นปัจจุบันไม่มีขายปลีกแล้ว ถ้าอยากได้ต้องซื้อเครื่องแบรนด์เนมเท่านั้น ซึ่ง CPU ในกลุ่มนี้ราคาสูงเป็นหลักแสนถึงหลายแสน</li>\n</ul>\n<p>ส่วนตัวเชื่อว่า <a href=\"https://www.intel.com/content/www/us/en/developer/tools/oneapi/overview.html\">Intel มี library ต่างๆ ที่พัฒนาขึ้นเองเยอะ</a> ดังนั้นเผื่อจะใช้งาน library ของ Intel ในเครื่องหลักผมเลยจะเจาะจงใช้ Intel เป็นหลัก ซึ่งใน Gen 13 ก็คิดว่ายังไม่มีข้อเสียอะไรเมื่อเทียบกับ AMD</p>\n<p>สำหรับการเลือกซื้อ CPU Intel ต้องเลือกรหัสดังนี้</p>\n<ul>\n<li>รุ่นการตลาดมีตั้งแต่\n<ul>\n<li>Intel เฉยๆ (เดิมคือ Pentium) เป็นตัวล่างสุด เท่าที่เคยจับๆ มาคือแต่ละตัวแย่มากไม่ควรใช้งาน (ถ้าไม่ติดซื้อของมือสอง ซื้อเครื่องตัวท็อป 3-4 ปีก่อนอาจจะดีกว่าเยอะ)</li>\n<li>i3 เป็นตัวล่างเหมือนกันแต่ดีกว่านิดหน่อย</li>\n<li>i5 คิดว่าสำหรับการใช้งานทั่วไปใช้งาน i5 ได้ทั้งหมดทุกอย่าง รวมถึงเล่นเกมที่เก่ากว่า 1-2 ปีด้วย</li>\n<li>i7 ในรุ่นปัจจุบันก็คือเร็วที่สุดแล้ว</li>\n<li>i9 เดิมเป็นรุ่นแรงที่สุด ปัจจุบันเหมือนสเปคค่อนข้างใกล้เคียงกับ i7 ที่ตัวลงท้ายเหมือนกัน ยกเว้นมี CPU cache มากกว่า i7 (Cache ก็เหมือนแรมแต่ว่าอยู่ภายใน CPU)</li>\n</ul>\n</li>\n<li>ตัวเลขหลังรุ่น หลักแรกคือ generation\n<ul>\n<li>Gen 12 (Alder Lake) เป็นรุ่นแรกที่มีการเปลี่ยนสถาปัตยกรรมใหม่ (ที่ผมไม่อัพคอมมาตั้งนาน ก็เพราะ CPU เก่ามัน Gen 6 แล้ว Intel ก็ออก minor change มาเรื่อยๆ ตั้งแต่ Gen 7-10) โดยมีฟีเจอร์คือรองรับแรม DDR5, PCI Express 5.0 และเป็นรุ่นแรกที่แยก core เป็นคอร์เร็ว (P-core, Performance) กับคอร์ช้า (E-core, efficiency) เช่นเดียวกับมือถือเพื่อประหยัดพลังงาน ถึงจะเรียกว่าคอร์ช้าแต่จริงๆ มันคือซีพียู Atom หรือ i3 ตัวล่างๆ เลยนะ</li>\n<li>Gen 13 (Raptor Lake) เป็น minor change จาก Gen 12 ซึ่งรุ่นแรงสุด i9-13900KS นั้นเป็น CPU ตัวแรกในโลกที่ความเร็วสูงสุด 6.0GHz จากโรงงาน</li>\n</ul>\n</li>\n<li>ตัวเลขหลักที่เหลือ 3 หลักเป็นระดับชั้นในรุ่น เหมือนว่าแรงกว่าก็จะเลขมากกว่าเลยแม้ว่าจะไม่มองว่าเป็น i3-i9 แต่มองตัวเลขด้านหลังก็จะบอกได้ว่าตัวไหนดีกว่ากัน</li>\n<li>สร้อยท้ายปัจจุบันมีอยู่แค่ 3 แบบคือ\n<ul>\n<li>F คือ ไม่มีการ์ดจอในตัว (ต้องซื้อการ์ดจอมาใส่)</li>\n<li>K คือ Unlocked สามารถ overclock ได้</li>\n<li>S เป็น special edition ซึ่งของ Gen 13 ก็คือรุ่น i9-13900KS ซึ่งเป็นรุ่นพิเศษ</li>\n</ul>\n</li>\n<li>สรุปคือ ดูเลข 3 หลักหลังเอาให้เยอะสุดเท่าที่มีงบไหว ส่วน Generation แล้วแต่จะเลือกแต่ข้าม major change ไปก็ไม่ดีเท่าไร</li>\n</ul>\n<p>ที่เข้าใจผิดมาระหว่างเขียนสเปคคือ</p>\n<ul>\n<li>รหัสเดียวกัน แบบ K กับไม่ K เหมือนกันต่างกันแค่ว่า overclock ได้กับไม่ได้เพราะว่ารหัสเดียวกัน จริงๆ คือ รุ่น K แรงกว่ารุ่นไม่ K ด้วย</li>\n<li>i9 เร็วกว่า i7 จริงๆ ตามด้านบนคือ i7-13700K มี base clock มากกว่า i9-13900F แต่ cache น้อยกว่า</li>\n<li>F คือตัดแต่การ์ดจออย่างเดียว จริงๆ คือมันช้ากว่ารุ่นที่ไม่มี F ด้วย</li>\n</ul>\n<p>สำหรับรุ่นที่เลือกใช้ใน build นี้คือ i9-13900KS ก็คือตัวท็อปสุดไปเลย จากที่ดู benchmark i9-13900K ใน <a href=\"https://openbenchmarking.org/s/Intel+Core+i9-13900K\">OpenBenchmarking</a> (ไม่มี benchmark ของ KS) ก็เหมือนจะแตกต่างกับ i7-13700K ประมาณ 15% และถ้าเทียบกับคอมปัจจุบันที่ใช้ i5-6500 คือเร็วขึ้น 10 เท่าเลยทีเดียว !!</p>\n<p>จุดที่จะเป็นข้อจำกัดให้หัวข้อถัดๆ ไปก็คือ</p>\n<ul>\n<li>Socket ของ CPU ซึ่ง Intel Gen 12-13 จะใช้แบบ LGA1700</li>\n<li>การกินไฟ CPU สูงสุดคือ 253W ซึ่งเหมือนว่าคอมสมัยใหม่จะกินไฟเยอะมากกว่าสมัยก่อนเยอะ</li>\n<li>RAM ที่ใส่ได้คือแบบ DDR5 ความเร็วสูงสุด 5,600MT/s และ DDR4 ความเร็วสูงสุด 3200MT/s จำนวนที่ใส่ได้สูงสุด 128GB</li>\n</ul>\n<h2>ระบบระบายความร้อน</h2>\n<p>ตอนซื้อเครื่องเดิมระบบระบายความร้อนเป็นอะไรที่ไม่ได้คิดเลย คือใส่พัดลมที่แถมก็จบ แต่พอเป็น i9-13900KS แล้วเป็นจุดที่ทำการบ้านมาเยอะมากๆ เพราะว่าคนส่วนมากสมัยนี้เชื่อว่า CPU ระดับนี้เอาพัดลมเป่าอย่างไรก็ไม่เย็นแล้ว แต่การใช้ชุดน้ำก็ต้องมีการบำรุงรักษาที่มากกว่า และความเสี่ยงที่มันจะรั่ว ดังนั้นก็เลยกลายเป็นส่วนที่หาข้อมูลอยู่หลายวัน</p>\n<h3>Passive Cooling</h3>\n<p>ระบบระบายความร้อนคอมพิวเตอร์มีไอเดียคือถ่ายเทความร้อนจากที่ร้อนมาก (เช่น CPU หรือการ์ดจอ) ออกไปยังส่วนที่มีผิวสัมผัสมากๆ ก็คือ Heatsink ที่เป็นครีบๆ</p>\n<p>ทีนี้มันก็จะมีคอมพิวเตอร์ระดับกลางๆ ที่ใช้ Heatsink อย่างเดียวไม่มีส่วนเคลื่อนไหวเลย ข้อดีก็คือเงียบมากๆ ไม่มีเสียงใดๆ ขณะทำงาน เหมาะสำหรับคนที่ไม่ชอบเสียงรบกวนจะทำลายความคิด</p>\n<figure><a href=\"https://noctua.at/en/nh-p1\"><img loading=\"lazy\" src=\"https://blog.whs.in.th/wp-content/uploads/2023/03/nh_p1_1_1.jpg\" alt width=\"376\" height=\"380\" /></a><figcaption>Noctua NH-P1</figcaption></figure>\n<p>อันนี้ไม่น่าจะใช้งานแน่นอน ก็เลยไม่ค่อยได้ศึกษาเท่าไร คิดว่าอาจจะหาประกอบยากด้วย และราคาก็ไม่ต่างกับซิงค์ลมเท่าไรนักเพราะว่าอลูมิเนียมแพง (ไว้ทำ home server ใหม่อยากจะลองทำ passive cooling นะ)</p>\n<h3>ชุดน้ำ</h3>\n<p>ระบบระบายความร้อนด้วยน้ำ หรือชุดน้ำเพิ่งมาได้รับความนิยมในยุคหลังที่มีชุดน้ำระบบปิดสำเร็จรูปวางขายแล้ว และมักจะแต่งไฟสวยๆ ด้วยเหมาะสำหรับคนที่ต้องการความสวยงาม แต่ว่าจะมีราคาสูงบางทีเป็นหลักหมื่น</p>\n<p>ชุดน้ำปิด เป็นแบบสำเร็จรูปที่มีส่วนของ CPU และหม้อน้ำ (Radiator) ที่ต่อสายมาเรียบร้อยแล้ว ก็จะมีขายกันในชื่อ AIO คือ All-in-one เท่าที่ได้ยินมาชุดน้ำปิดมักจะเสถียรพอที่จะใช้งานได้ทั่วไป ไม่ต้องกลัวปัญหาน้ำรั่ว</p>\n<p>ข้อจำกัดคืออาจจะไม่เย็นเท่าชุดน้ำเปิด</p>\n<p>ชุดน้ำเปิด เป็นแบบที่ซื้อชิ้นส่วนต่างๆ ของชุดน้ำมาประกอบด้วยตัวเอง เช่น</p>\n<ul>\n<li>ท่อ เลือกได้ทั้งท่อแข็งหรือท่ออ่อน สีของท่อ (อาจจะต้องมีอุปกรณ์ในการดัดท่อ)</li>\n<li>ปั้ม</li>\n<li>พัดลม</li>\n<li>หม้อน้ำ</li>\n<li>การติดตั้งบน CPU สามารถติดตั้งเป็น Heatsink บน CPU หรือผ่าฝา CPU (delid) แล้วติดตั้งลงไปบนชิพโดยตรงซึ่งต้องใช้ความเชี่ยวชาญและอุปกรณ์เฉพาะด้าน</li>\n<li>สามารถติดตั้งชุดน้ำระบบเปิดให้ระบายความร้อนจากการ์ดจอได้ด้วย</li>\n<li>หน้าจอแสดงผลต่างๆ เช่นอัตราการไหล อุณหภูมิ</li>\n<li>ของเหลวที่เลือกใช้</li>\n</ul>\n<p>ข้อดีคือสามารถเลือกอุปกรณ์หลากหลาย มีประสิทธิภาพมากกว่า แต่การประกอบเองก็อาจจะเสี่ยงต่อการรั่วของของเหลวทำให้คอมพิวเตอร์เสียหายได้ และชุดน้ำแต่ละชิ้นมีราคาสูง ชุดน้ำปิดรุ่นที่เห็นนิยมกันใช้ก็ราคาประมาณ 8 พันบาทแล้ว</p>\n<p>เนื่องจากชุดน้ำอาจจะมีการระเหยของของเหลว จึงจะต้องมีการเติมของเหลวเพื่อรักษาประสิทธิภาพ ต่างกับซิงค์ลมที่แค่ดูดฝุ่นและบำรุงรักษาพัดลมเช่นเดียวกับชุดน้ำเท่านั้น ซึ่งผมคิดว่าอยากให้เครื่องอายุนานๆ (ใช้ไปอีก 8 ปีได้ก็ดี) เลยไม่เลือกติดตั้งชุดน้ำ</p>\n<h3>ซิงค์ลม (Fan Cooling)</h3>\n<p>ซิงค์ลมเป็นมาตรฐานของคอมพิวเตอร์ทั่วไป ถ้าซื้อ CPU แบบกล่องก็มักจะมีแถมซิงค์ลมมาให้ในตัว ยกเว้นรุ่นท็อปสุดอย่าง i9-13900K ที่พัดลมแถมยังไงก็เอาไม่อยู่เลยไปแถมกล่องสวยๆ แทน…</p>\n<figure><img loading=\"lazy\" src=\"https://blog.whs.in.th/wp-content/uploads/2023/03/intel-laminar-rh1-cooler.png.rendition.intel_.web_.720.405.png\" alt width=\"720\" height=\"404\" srcset=\"https://blog.whs.in.th/wp-content/uploads/2023/03/intel-laminar-rh1-cooler.png.rendition.intel_.web_.720.405.png 720w, https://blog.whs.in.th/wp-content/uploads/2023/03/intel-laminar-rh1-cooler.png.rendition.intel_.web_.720.405-300x168.png 300w\" /><figcaption>Intel Laminar RH1 แถมกับ i9 non-K เท่านั้น</figcaption></figure>\n<p>ปัญหาของการใช้ CPU i7 ประมาณตั้งแต่ Gen 10-11 เป็นต้นไปคือมันกินไฟเยอะมากๆ โดย CPU ที่เลือกมากินไฟถึง 253W ทำให้ความร้อนเยอะมากตามไปด้วย ระบบระบายความร้อนต้องดีด้วย<br />\nหลายๆ คนก็เลยจะนิยมใช้รุ่นนี้กับชุดน้ำไปเลย เวลาไปหาข้อมูลคนส่วนมากก็จะบอกว่ามันต้องใส่ชุดน้ำเท่านั้น ใช้พัดลมไม่ได้เลย แต่ว่าคนพวกนี้มักจะไม่เคยใช้งานจริงกับพัดลมจริงๆ ต้องไปตามหาผู้ใช้งานจริงๆ</p>\n<p>คนหนึ่งที่เห็นทดสอบให้คือ<a href=\"https://mastodon.in.th/@sirn/109975803476277164\">คุณ sirn ใน Mastodon</a> ซึ่งทดสอบแล้วใช้ Noctua รุ่นท็อป NH-D15 วิ่ง 253W ค้างไว้ได้ที่อุณหภูมิสูงสุด 93 องศา</p>\n<figure><a href=\"https://noctua.at/en/products/cpu-cooler-retail/nh-d15\"><img loading=\"lazy\" src=\"https://blog.whs.in.th/wp-content/uploads/2023/03/nh_d15_4_8.jpg\" alt width=\"380\" height=\"322\" /></a><figcaption>NH-D15</figcaption></figure>\n<p>ผมคิดว่าสิ่งที่เกิดขึ้นคือ <a href=\"https://www.pugetsystems.com/labs/articles/intel-core-i9-13900k-impact-of-multicore-enhancement-mce-and-long-power-duration-limits-on-thermals-and-content-creation-performance-2375/\">Mainboard ส่วนมากเปิด CPU overclocking by default</a> ซึ่งเชื่อว่าคนทดสอบพัดลมส่วนมากไม่ได้ปิด ทำให้ CPU ใช้ไฟฟ้าได้ไม่จำกัดจนกว่าอุณหภูมิจะถึง 100 องศา (<a href=\"https://www.youtube.com/watch?v=Ym1Jjx4n76M\">LTT ลองใช้ชุดน้ำกับระบบระบายความเย็นอุตสาหกรรมก็ overclock ได้ถึง 350W</a>) ดังนั้นถ้าจะบอกว่าไม่ overclock ก็ควรจะตั้งค่าเมนบอร์ดให้ตรงกับที่ Intel กำหนดด้วย</p>\n<p>สำหรับยี่ห้อพัดลมนั้นอย่างที่คุณ sirn ทดสอบไปก็จะเป็นยี่ห้อ <a href=\"https://noctua.at\">Noctua</a> ซึ่งมีชื่อเสียงมานาน นอกจากยี่ห้อนี้แล้วได้ยินว่า be quiet! ก็ดีเหมือนกัน นอกจากนั้นบางยี่ห้อเช่น Phantek หรือ DEEP COOL ก็อาจจะมีบางรุ่นที่น่าสนใจ</p>\n<p>เกณฑ์การเลือกพัดลมก็จะมีดังนี้</p>\n<ul>\n<li>ช่องเสียบ หรือ Socket ต้องสามารถติดตั้งบนบอร์ดที่ใช้งานอยู่ได้ ถ้าเป็นของ Noctua จะมี adapter ให้ที่สามารถใช้กับ CPU ทั่วไปได้แทบทุกรุ่น และในอนาคตสามารถสั่ง adapter สำหรับ socket ในอนาคตได้ฟรีตลอดการใช้งาน (ยังไม่เคยสั่งมาไทยนะไม่รู้ว่าจะเป็นอย่างไร) แต่ว่าถ้าเป็นยี่ห้ออื่นอาจจะต้องเลือกให้ตรงกับ socket ที่ใช้งานอยู่</li>\n<li>ปริมาณความร้อนที่ออกแบบให้ถ่ายเทได้ (Thermal design power – TDP) ยิ่งมากก็ยิ่งดี</li>\n<li>รูปทรงของ Heatsink จะมีดังนี้\n<ul>\n<li>Top flow คือเป่าขึ้นด้านบนเหมือนพัดลมแถม <img loading=\"lazy\" src=\"https://blog.whs.in.th/wp-content/uploads/2023/03/intel-laminar-rh1-cooler.png.rendition.intel_.web_.720.405-150x150.png\" alt width=\"150\" height=\"150\" /></li>\n<li>Single Tower คือมี Heatsink ตั้งขึ้นไปสูงแล้วมีพัดลมขนาบข้าง </li>\n<li>Dual Tower คือเหมือน Single Tower 2 อันโดยมีพัดลมอยู่ตรงกลางระหว่าง Heatsink (เช่นรุ่น NH-D15 ที่มีรูปด้านบน)</li>\n</ul>\n</li>\n<li>ขนาดของพัดลมจะต้องไม่ชนกับอุปกรณ์อื่น เช่น ใส่ในเคสได้ ไม่ชนการ์ดจอ และไม่ชนช่องแรม (RAM clearance)\n<ul>\n<li>พัดลมขนาดใหญ่บางตัวจะยื่นไปทางช่องแรม ทำให้ต้องใช้แรมพิเศษที่ความสูงต่ำกว่าปกติ หรือบางรุ่นอาจจะลอยอยู่เหนือช่องแรม สามารถใช้แรมปกติได้แต่ว่าไม่สามารถถอด-เสียบแรมได้โดยไม่ถอดพัดลม ซึ่งการถอดพัดลมต้องทาซิลิโคนใหม่จึงจะเป็นเรื่องยาก</li>\n</ul>\n</li>\n<li>เสียงรบกวน ยี่ห้อแพงๆ เช่น Noctua หรือ be quiet! จะโฆษณาในเรื่องของเสียงรบกวนด้วยว่าทำงานค่อนข้างเงียบกว่าพัดลมยี่ห้ออื่นๆ</li>\n<li>งาน design บางรุ่นจะมีไฟด้วย</li>\n</ul>\n<p>สำหรับพัดลมที่ผมเลือกคิดว่าจะเลือก NH-U12A chromax.black ซึ่ง Noctua บอกว่าประสิทธิภาพใกล้เคียงกับ NH-D15 เลยทีเดียว แต่ว่าขนาดเล็กกว่าลดปัญหาพัดลมชนเคสหรือบังช่องแรม แต่ทางร้านบอกว่าไม่มีของจะมีแต่รุ่น NH-D15S กับ NH-U14S ก็เลยเลือก NH-U14S ซึ่งเป็นรุ่นท็อปของ Single tower fan</p>\n<p>จริงๆ ก็อยากได้รุ่น chromax.black (สีดำ) แต่ก็ไม่มีของเช่นกันเลยต้องใช้สีเดิมของ Noctua ซึ่งหลายๆ คนว่ามันไม่สวย</p>\n<p><a href=\"https://noctua.at/en/nh-u14s\"><img loading=\"lazy\" src=\"https://blog.whs.in.th/wp-content/uploads/2023/04/noctua_nh_u14s_2_2.jpg\" alt width=\"380\" height=\"377\" /></a></p>\n<p>รุ่นนี้สามารถติดพัดลมได้ 2 ตัวคือหน้า-หลัง แต่ว่าจะแถมพัดลมหน้า 1 ตัวเท่านั้น</p>\n<p>ข้อเสียของยี่ห้อ Noctua คือ</p>\n<ul>\n<li>ไม่มีการแจ้ง TDP ของแต่ละรุ่นไว้เลยโดยเขาระบุว่า TDP นั้นขึ้นอยู่กับการติดตั้งและวัสดุของ CPU ด้วย จึงจะมี<a href=\"https://ncc.noctua.at/coolers/NH-U12A-chromax.black-83/cpu/Intel/LGA%201700?q=i9-13\">การทดสอบในแต่ละรุ่นให้</a> โดยรุ่น i9-13900KS ได้คะแนนสูงสุด น่าจะทำให้ได้ประสิทธิภาพสูงสุดเท่าที่ซิงค์ลมทั่วไปสามารถทำได้แล้ว</li>\n<li>พัดลมของ Noctua จะไม่มีไฟ RGB ทุกรุ่น</li>\n<li>สำหรับรุ่น NH-U12A ขึ้นไปจะสูงมาก ไม่สามารถใส่ที่วางพัดลมด้านข้างของเคส Fractal North ได้</li>\n</ul>\n<p>สำหรับข้อจำกัดของพัดลมตัวนี้คือมันยื่นมาบังช่องแรมที่ 1 ทำให้ใส่แรมไม่ได้ (เสียดายถ้าเป็น NH-U12A น่าจะใส่ได้)</p>\n<h2>เมนบอร์ด</h2>\n<p>เวลาเลือกเมนบอร์ดต้องเลือกตามรุ่นของ CPU ที่จะใช้งาน โดยตัวแปรตัวแรกก็คือ chipset ที่ต้องรองรับ CPU ที่ใช้งาน โดย Intel ปัจจุบันใน Gen 13 มีให้เลือกดังนี้</p>\n<ul>\n<li>W680 สำหรับ workstation สามารถใส่แรมประเภท ECC ได้ (นิยมใช้ใน server และ workstation) เท่าที่หาดูไม่มีขายทั่วไปในขณะนี้ ดังนั้นเลือกอันนี้ไม่ได้\n<ul>\n<li>เห็นว่า CPU AMD รุ่นปัจจุบันใส่แรม ECC ได้แล้วไม่มีข้อจำกัด แต่ AMD ไม่รับประกันว่าใช้งานได้ถ้าไม่ได้ซื้อรุ่นที่บอกว่ารองรับ (ก็ฟังดู make sense เพราะ CPU Intel ก็อันเดียวกัน ตัวควบคุม memory ก็อยู่บน CPU แล้วทำไมเปลี่ยนอุปกรณ์ฺภายนอกอย่าง chipset ดันใช้งาน ECC ได้…)</li>\n</ul>\n</li>\n<li>Z790 เป็นรุ่นท็อปสำหรับใช้งานทั่วไป สามารถ overclock CPU ได้</li>\n<li>H770 เป็นรุ่นรองที่เหมือนกับรุ่น Z790 เกือบทุกอย่าง ยกเว้นไม่สามารถ overclock CPU ได้ แต่ในขณะนี้ยังไม่เห็นมีวางจำหน่าย</li>\n<li>B760 เป็นรุ่นล่าง ไม่สามารถ overclock ได้เช่นกัน และรองรับช่อง USB, SATA, PCI น้อยกว่ารุ่น H770</li>\n</ul>\n<p>นอกจากนี้เมนบอร์ดของ Gen 12 ก็สามารถใส่ CPU Gen 13 ได้ด้วย ดังนั้นก็มีตัวเลือกคือ chipset Z690, H670, B660 อีกด้วย ซึ่งเท่าที่หามาที่ยังมีขายในตอนนี้จะเป็นรุ่นที่ใส่แรม DDR4 ทั้งหมด</p>\n<p>ดูจากรุ่นแล้วคิดว่าอยากได้ H770 เพราะตรงกับการใช้งานที่สุด แต่เนื่องจากไม่มีขายทั่วไป ก็เลยต้องขยับขึ้นเป็น Z790 (เสียดายที่หา W680 ไม่ได้ แต่ถึงหาได้แรม ECC ก็หาได้ยาก)</p>\n<p>นอกจาก chipset แล้วในขณะนี้เป็นช่วงเปลี่ยนผ่านระหว่าง DDR4 และ DDR5 ซึ่งแรมรุ่นใหม่ DDR5 จะมีระบบ ECC ภายในตัวเพิ่มขึ้นมาเพื่อป้องกันข้อมูลคลาดเคลื่อน (DDR4 ต้องใช้แรมชนิด ECC) แต่ว่า ECC ที่มาภายในตัว DDR5 นั้นไม่ได้การันตีว่าข้อมูลจะส่งถึงครบแค่ไม่สูญหายภายในแรมเท่านั้น ถ้าต้องการการันตีครบถ้วนยังจำเป็นต้องซื้อ DDR5 ชนิด ECC โดยเฉพาะซึ่งจะใส่ได้เฉพาะชิพเซต W680</p>\n<p>เนื่องจากความสามารถใหม่ใน DDR5 ตอนนี้ทำให้ชิพยังขาดแคลน ราคาของแรมจะค่อนข้างสูงอยู่ ก็เลยจะยังมีเมนบอร์ดแบบ DDR4 ที่ความเร็วน้อยกว่า แต่ว่าแรมราคาถูกกว่ามากให้เลือกใช้งาน สำหรับผมคิดว่าจะใช้เครื่องไปนานๆ เลยเลือก DDR5 ไปเลยเพราะในอนาคต DDR4 อาจจะหายากหรือแพงขึ้นเหมือน DDR3 ในสมัยนี้ก็ได้</p>\n<p>ถัดมาก็คือยี่ห้อ พยายามหาข้อมูลว่าเมนบอร์ดยี่ห้อไหนเสถียร คุณภาพดีบ้าง หลายคนบอกว่ายี่ห้อไม่โนเนมเป็นอันใช้ได้ อันนี้ก็ไม่ทราบว่าจริงเท็จอย่างใด สำหรับเครื่องที่เคยใช้มานั้นเครื่องเก่าเป็น ASUS (จริงๆ เลือกเพราะว่าที่ร้านตอนนั้นไม่มี Gigabyte) และ home server เป็น Gigabyte เปิดตลอดเวลามาตั้งแต่ 2019 ยังไม่พัง ก็คิดว่าทั้ง 2 ยี่ห้อใช้งานได้ดีพอๆ กัน</p>\n<p>สำหรับ ASUS นั้นราคาค่อนข้างสูงกว่ายี่ห้ออื่น อาจจะเพราะเป็นยี่ห้อดังเลยไม่จำเป็นต้องขายถูก โดย ASUS จะมีรุ่นย่อยดังต่อไปนี้</p>\n<ul>\n<li>ROG Maximus Extreme เป็นรุ่นท็อป สำหรับ overclock ซึ่งผมคงไม่ overclock ดังนั้นรุ่นนี้ราคาสูงมากโดยไม่จำเป็น และเป็นขนาด EATX ด้วย ใส่กับเคสที่เลือกไว้ไม่ได้ ราคาในรุ่นนี้จะเกือบ 5 หมื่นบาท</li>\n<li>ROG Maximus Apex เป็นรุ่นรองลงมาแต่ก็ใช้ overclock ได้จนถึงสถิติโลกเช่นกัน ตั้งแต่รุ่นนี้จะเป็นขนาด ATX ปกติ</li>\n<li>ROG Maximus Hero เป็นรุ่น ROG Maximus ในราคาที่พอเข้าถึงได้</li>\n<li>ROG Strix เป็นบอร์ดจับกลุ่ม Gamer (จริงๆ เมนบอร์ดก็ไม่น่าจะมีผลกับเกมขนาดนั้นนะ…)\n<ul>\n<li>รหัสลงท้าย E จะดีที่สุด</li>\n<li>รหัสลงท้าย F เป็นตัวรอง</li>\n<li>รหัสลงท้าย A เป็นสีขาว</li>\n<li>รหัสลงท้าย D4 ใส่แรม DDR4</li>\n</ul>\n</li>\n<li>ProArt จะเป็นรุ่นสำหรับ creator โดยจะมีพอร์ตต่างๆ พิเศษกว่ารุ่นอื่นๆ เช่น ProArt Z790 นั้นมีช่อง LAN ถึง 2 ช่องความเร็ว 10Gbps และ 2.5Gbps (เทียบเท่ารุ่น ROG Maximus Extreme) ใส่การ์ดจอ PCIe x8 ได้ถึง 2 ใบ และการออกแบบจะเน้นสวยงามไม่เน้นแนว gaming</li>\n<li>TUF Gaming เป็นบอร์ดรุ่นรองลงมา จะเน้นความถึก ทน</li>\n<li>Prime เป็นรุ่นล่างสำหรับใช้งานทั่วไป\n<ul>\n<li>รหัสลงท้าย CSM จะเป็นรุ่นที่ ASUS มีวางจำหน่ายนานสูงสุด 36 เดือน เหมาะสำหรับบริษัทที่ต้องการใช้คอมสเปคเดียวนานๆ</li>\n</ul>\n</li>\n</ul>\n<p>นอกจากนี้ถ้าใช้เคสขนาดเล็กอาจจะต้องเลือกรุ่นพิเศษที่ขนาดใส่ในเคส mATX หรือ ITX ได้ด้วย สำหรับเคสที่เลือกใส่ ATX ได้ปกติ จึงไม่มีปัญหาอะไร</p>\n<p>ในทีแรกก็อยากได้ ASUS ProArt Z790 ใส่แรม DDR5 แต่ดูๆ จากฟีเจอร์แล้วคิดว่าไม่ได้จำเป็นต้องใช้ (LAN 10Gbps นั้น switch ยังราคาแพง คาดว่าน่าจะออกแบบไว้สำหรับการตัดต่อวิดีโอผ่าน NAS) เลยลดลงมาเป็นเมนบอร์ดกลุ่ม Creator เช่นเดียวกันของ Gigabyte</p>\n<figure><a href=\"https://www.asus.com/motherboards-components/motherboards/proart/proart-z790-creator-wifi/\"><img loading=\"lazy\" src=\"https://blog.whs.in.th/wp-content/uploads/2023/03/w800-300x300.png\" alt width=\"300\" height=\"300\" srcset=\"https://blog.whs.in.th/wp-content/uploads/2023/03/w800-300x300.png 300w, https://blog.whs.in.th/wp-content/uploads/2023/03/w800-150x150.png 150w, https://blog.whs.in.th/wp-content/uploads/2023/03/w800-768x768.png 768w, https://blog.whs.in.th/wp-content/uploads/2023/03/w800.png 800w\" /></a><figcaption>ASUS ProArt Z790</figcaption></figure>\n<p>ในยี่ห้อ Gigabyte จะมีรุ่นต่างๆ ดังนี้</p>\n<ul>\n<li>AORUS เป็นรุ่น gaming เทียบเท่ากับ ASUS ROG</li>\n<li>AERO เป็นรุ่น creator เทียบเท่ากับ ASUS ProArt</li>\n<li>Gaming เป็นรุ่น gaming ทั่วไป เทียบเท่ากับ ASUS TUF Gaming</li>\n<li>Ultra Durable เป็นรุ่นใช้งานทั่วไป เทียบเท่ากับ ASUS Prime</li>\n</ul>\n<p>ดังนั้นรุ่นที่ใกล้เคียงกันก็คือ Gigabyte Z790 AERO G ราคาต่างกับ ProArt Z790 อยู่ 6 พันบาท รุ่นนี้มี Wifi และ Bluetooth ในตัวเช่นเดียวกับ ProArt จะได้ไม่ต้องซื้อการ์ด Wifi แยกออกไป (เครื่องเดิมซื้อการ์ดแยก เพราะครั้งแรกไม่คิดว่าต้องใช้ระบบไร้สายใดๆ แต่หลังๆ จอย (Gamepad) รุ่นใหม่ๆ มักจะมีแต่แบบไร้สายแล้วเลยเริ่มจำเป็นต้องใช้)</p>\n<figure><a href=\"https://www.gigabyte.com/Motherboard/Z790-AERO-G-rev-10\"><img loading=\"lazy\" src=\"https://blog.whs.in.th/wp-content/uploads/2023/03/1000-300x300.png\" alt width=\"300\" height=\"300\" srcset=\"https://blog.whs.in.th/wp-content/uploads/2023/03/1000-300x300.png 300w, https://blog.whs.in.th/wp-content/uploads/2023/03/1000-150x150.png 150w, https://blog.whs.in.th/wp-content/uploads/2023/03/1000-768x768.png 768w, https://blog.whs.in.th/wp-content/uploads/2023/03/1000.png 1000w\" /></a><figcaption>Gigabyte Z790 AERO G</figcaption></figure>\n<p>ในราคา 6 พันบาทนี้ ความแตกต่างระหว่าง AERO กับ ProArt ก็คือ</p>\n<ul>\n<li>AERO ใส่แรมได้ถึงบัส 7600 ส่วน ProArt ใส่ได้ถึงบัส 7200 (ใช้งานปกติไม่น่าจะหาแรมเร็วขนาดนั้นถึง)</li>\n<li>ช่อง USB C\n<ul>\n<li>ProArt มีช่อง Thunderbolt 4 ด้านหลัง 2 ช่อง และ USB A ด้านหลัง 6 ช่อง, ด้านหน้า (แล้วแต่เคส) มีช่อง USB C 1 ช่อง USB A 10 ช่อง</li>\n<li>AERO มีช่อง USB C ด้านหลัง 2 ช่อง และ USB A ด้านหลัง 8 ช่อง, ด้านหน้า (แล้วแต่เคส) มีช่อง USB C 1 ช่อง USB A 6 ช่อง</li>\n</ul>\n</li>\n<li>AERO ใส่ NVMe PCIe 5.0 x16 ได้ แต่ว่ามันจะแชร์กับการ์ดจอแยก (จะเหลือ x8) ส่วน ProArt เสียบ SATA ได้มากกว่า 4 ช่องโดยแชร์กับ NVMe ช่องสุดท้าย (เลือกใช้อย่างใดอย่างหนึ่ง)</li>\n<li>ProArt มีการ์ดแลน 10Gbps และ 2.5Gbps ส่วน AERO มีแค่ 2.5Gbps ช่องเดียว</li>\n<li>AERO มีช่องเสียง S/PDIF และ 2 แจ๊ค ส่วน ProArt มีแจ๊คเสียง 5 แจ๊ค (ใช้ชิพเสียงเดียวกัน)</li>\n<li>เนื่องจากยังไม่ได้ใช้งาน เลยสรุปเรื่อง BIOS ทั้งสองยี่ห้อให้ไม่ได้ว่าเจ้าใดปรับแต่งดีกว่ากัน</li>\n</ul>\n<h2>แรม</h2>\n<p>แรมเป็นอะไรที่ตอนแรกคิดว่าซื้อง่ายๆ ตอนประกอบเครื่องเดิมก็ไม่ได้สนใจอะไรเลย แต่ถ้าจะซีเรียสมันก็มีองค์ประกอบมากกว่าที่คิดนะ</p>\n<ul>\n<li>ความจุ เป็นสิ่งที่คนส่วนมากมองไว้ก่อนเลย ปัจจุบันคิดว่าควรจะมีแรม 16GB จะใช้งานได้เหลือเฟือมากๆ แต่ว่าผมเคยใช้ IntelliJ แล้วมันบอกว่าแรมหมด ก็เลยไปซื้อแรมเพิ่มมาเติม เครื่องใหม่เลยคิดว่าจะใช้ 32GB</li>\n<li>ประเภทของแรมต้องใส่ตามเมนบอร์ดได้ จากบอร์ดที่ผมเลือกจะต้องใช้แบบ DDR5 DIMM (SO-DIMM จะเป็นแรมโน๊คบุ๊ค)</li>\n<li>จำนวนแผง เมนบอร์ดจะใช้แรมแบบ Dual Channel ดังนั้นการใช้ 2 แผงจะดีกว่า 1 แผงที่ความจุเท่ากัน ก็จะเห็นว่าแรมมักจะมีขายเป็นคู่และถูกกว่าซื้อ 1 แผง 2 ชุด แต่ว่าในการอัพเกรดก็จะจำกัดช่องใส่ด้วย</li>\n<li>แรมบางตัวจะมีไฟ RGB แต่คิดว่าแรมไม่มีไฟเดี๋ยวนี้หายาก นอกจากซื้อสเปคล่างๆ</li>\n<li>ส่วนสูงของแรมไม่ชนกับพัดลม ซึ่งพัดลมที่ผมใช้ก็แจ้งว่าไม่ติดอะไร ก็ไม่น่าจะมีปัญหา (แรมที่มีไฟมักจะสูงกว่าปกติ)</li>\n<li>ความเร็วของแรม ในสเปคของ Intel จะแจ้งว่าแรมความเร็วสูงสุดคือ 5,600MT/s แต่เวลาซื้อแรมมักจะเห็นแรมที่มีความเร็วมากกว่านั้นก็จะเป็นการ overclock ซึ่งไม่เกี่ยวกับ CPU หรือ Chipset คือใช้รุ่นไม่ K ชิพเซต B ก็สามารถ overclock แรมได้ และ Intel เองจะมีระบบ XMP (หรือ AMD EXPO) ซึ่งแผงแรมจะมีการ set ค่า overclock ไว้จากโรงงานแล้ว เพียงแค่เปิด XMP และโหลดค่าที่เซตไว้ (เครื่องเก่าใช้มาตั้ง 8 ปีเพิ่งจะเปิด XMP ก็ตอนนี้แหละ ได้ 3DMark score 15% ฟรีๆ เลยนะ)</li>\n<li>ความหน่วง (CAS Latency) ของแรมหรือที่แสดงเป็นเลข CL ยิ่งน้อยก็ยิ่งดี</li>\n</ul>\n<p><a href=\"https://www.teamgroupinc.com/en/blogs/memory-latency-en\">เวลาเลือกแรมให้ใช้สูตรคำนวณคือ (2 x CL x 1000)/Data rate จะได้ First word latency ในหน่วยนาโนวินาที</a>แล้วควรจะเทียบด้วยค่านี้แทน เช่น</p>\n<ul>\n<li>แรม DDR5-5600 CL 38 คำนวณ (2x38x1000)/5600 = 13.57ns</li>\n<li>แรม DDR5-5600 CL 30 คำนวณ (2x30x1000)/5600 = 10.71ns</li>\n<li>แรม DDR5-6000 CL 40 คำนวณ (2x40x1000)/6000 = 13.33ns</li>\n</ul>\n<p>ดังนั้นเวลาเปรียบเทียบแรมควรจะคำนวณจากความจุที่ต้องการใช้ และ First word latency ยิ่งน้อยก็ยิ่งดี ซึ่งจากการเปรียบเทียบแล้วทำให้เลือกรุ่น G.skill Trident Z5 RGB 32GB 5600 CL36 สีดำ เป็นอุปกรณ์ใหม่ชิ้นเดียวในเคสที่มี RGB (เพราะร้านไม่ขายรุ่นไม่มี RGB) เมื่อคำนวน first word latency แล้วได้ 12.86ns เทียบกับราคาแล้วสมเหตุสมผลมาก</p>\n<figure><a href=\"https://www.gskill.com/product/165/374/1640229071/F5-5600J3636C16GX2-TZ5RK-F5-5600J3636C16GA2-TZ5RK\"><img loading=\"lazy\" src=\"https://blog.whs.in.th/wp-content/uploads/2023/04/163582100510-300x300.png\" alt width=\"300\" height=\"300\" srcset=\"https://blog.whs.in.th/wp-content/uploads/2023/04/163582100510-300x300.png 300w, https://blog.whs.in.th/wp-content/uploads/2023/04/163582100510-1024x1024.png 1024w, https://blog.whs.in.th/wp-content/uploads/2023/04/163582100510-150x150.png 150w, https://blog.whs.in.th/wp-content/uploads/2023/04/163582100510-768x768.png 768w, https://blog.whs.in.th/wp-content/uploads/2023/04/163582100510.png 1077w\" /></a><figcaption>G.skill Trident Z5 RGB<br />DDR5-5600 CL36</figcaption></figure>\n<p>สำหรับการเล่นเกม เท่าที่หาข้อมูลมาทราบว่าเกมเดี๋ยวนี้ก็ออกแบบมาแล้วว่าไม่ใช่ทุกคนที่มีแรม latency ต่ำๆ ก็เลยจะเน้นออกแบบเกมให้รันใน CPU cache ได้เป็นหลัก ก็คิดว่าด้วยตัวเลือก i9 ที่ใส่ cache เยอะๆ แล้วอาจจะได้ผลดีกว่าเลือกแรมเร็ว โดย <a href=\"https://www.youtube.com/watch?v=b-WFetQjifc\">LTT ทดสอบแรม DDR5</a> แล้วก็พบว่าบน Intel แรมมันช่วยเพิ่ม framerate ได้หลักหน่วยเท่านั้น แต่ใน AMD ยังช่วยเยอะอยู่อาจจะเพราะ AMD ยังรีดได้ไม่สุดต้อง optimize เพิ่มต่อ</p>\n<p>ข้อควรระวังในการซื้อแรมคือ แรมที่ความเร็วสูงมากๆ อุปกรณ์ทุกชิ้นส่วนต้องรองรับตั้งแต่ CPU, Mainboard, BIOS, RAM ผมเห็นหลายๆ รีวิวจะเจอปัญหาว่าใช้แรมที่ความเร็วสูงมากๆ เช่น มากกว่า 6400MT/s แล้วเครื่องเปิดไม่ติดหรือเปิดติดแต่จอฟ้า ต้องยกเลิก overclock ก็จะเสียของ ก็เลยคิดว่าเลือกบัส 5600 อาจจะไม่ได้แรงที่สุดแต่น่าจะใช้งานได้ดีไม่ติดปัญหา</p>\n<h2>GPU</h2>\n<p>การ์ดจอตอนนี้ราคาโหดมากๆ ทั้งๆ ที่ crypto แตกไปแล้ว และ Etherium ก็ไปใช้ Proof of Stake แล้วแต่ว่าผู้ผลิตการ์ดจอยังไม่ปล่อยราคาลงมาเท่าไรนัก ผมก็เลยคิดว่าอาจจะยังไม่รีบอัพเกรด รอดูอีกหน่อยนึง…</p>\n<p>สำหรับการ์ดจอจะมีอยู่ 3 ยี่ห้อคือ</p>\n<h3>NVIDIA</h3>\n<p>NVIDIA เป็นเจ้าตลาดการ์ดจอในตอนนี้ และมี API CUDA ที่วงการ AI ใช้งานหนักมาก ถ้าคาดว่าในอนาคต AI มันจะเข้ามาในเครื่อง (หรือแม้แต่ open source AI ในตอนนี้ที่โหลดมาเล่นได้) มันก็น่าจะรองรับ NVIDIA แน่นอนแต่เจ้าอื่นๆ ไปลุ้นกันอีกที ดังนั้นถ้ามีงบยังไงก็ต้องซื้อ NVIDIA แล้ว NVIDIA ก็รู้ เลยขายแพงมากๆ</p>\n<p>ในฝั่งเกม NVIDIA จะมีเทคโนโลยี DLSS ซึ่งเอา AI มาขยายภาพทำให้ตัวเกมจริงๆ รันในความละเอียดต่ำเพื่อให้กินสเปค (และไฟ) น้อยลงได้ในขณะที่ได้ภาพใกล้เคียงกับแบบปรับเต็มเกือบ 80-90% และใน DLSS3 จะมีฟีเจอร์ Frame generation ก็คือเอา AI สร้างเฟรมขึ้นมาทั้งหมดเลยเพื่อ boost framerate ซึ่งจากที่ดูผลทดสอบมาก็พบว่ามันเพิ่มได้เกือบ 30fps เลยทีเดียว แต่ว่าอาจจะทำให้ latency เพิ่มขึ้น</p>\n<p>ปัจจุบันรุ่น NVIDIA น่าจะมีรุ่นน่าสนใจประมาณนี้</p>\n<ul>\n<li>Quadro เป็นการ์ดจอสำหรับมืออาชีพใช้งาน ราคาสูงมาก อันนี้คงไม่พูดถึง</li>\n<li>RTX เป็นซีรีส์ปัจจุบันของ NVIDIA ซึ่งรองรับ Raytracing และ DLSS 2.0</li>\n<li>RTX 40xx เป็นรุ่นปัจจุบันในขณะนี้ รองรับ DLSS 3.0</li>\n<li>RTX 4090 เป็นตัวท็อปสุดๆ ตอนนี้น่าจะเป็นการ์ดจอเดียวที่เล่นเกมปรับภาพสุด เปิด Raytracing 4k 60fps (ไม่ใช้ DLSS ช่วย) หรือไม่เปิด Raytracing ได้ที่ 150fps</li>\n<li>RTX 4080 Ti น่าจะเป็นตัวที่สมเหตุสมผลสำหรับจอ 4k 60Hz เปิด Raytracing (ไม่ใช้ DLSS ช่วย) หรือ 120Hz ไม่เปิด Raytracing</li>\n<li>RTX 4070 Ti เห็นว่าเป็นรุ่น 4080 ตัวล่างเดิมที่โดนด่าเลยเปลี่ยนชื่อเป็น 4070 แต่ถึงจะเป็นรหัส xx70 ก็แรงกว่า 3090 Ti ในรุ่นที่แล้ว ตัวนี้จุดที่น่าจะเหมาะเลยคือจอ 1440p (QHD) เปิด Raytracing ได้ 60fps (ไม่ใช้ DLSS) และไม่เปิด Raytracing เล่นได้เกือบ 120fps</li>\n<li>RTX 4070 เฉยๆ เพิ่งออกไม่กี่วันมานี้ แรงประมาณ 3080 เดิม ซึ่งถ้าบวกกับ DLSS 3.0 ก็พอใช้ได้และกินไฟน้อยกว่ารุ่นเดิม</li>\n<li>RTX 3090 Ti เป็นรุ่นท็อปของ generation ที่แล้วหรือ 30 Series ซึ่ง 4070 Ti แซงตัวนี้ไปแล้วทั้งราคาและประสิทธิภาพ ขาดอย่างเดียวคือ 4070 จะได้แรมการ์ดจอแค่ 12GB ส่วน 3090 ได้แรมการ์ดจอถึง 24GB (ปัจจุบันแรมการ์ดจอ 8GB ก็เพียงพอ แต่ Resident Evil 4 Remake ก็เริ่มใช้ประมาณ 15GB แล้ว)</li>\n<li>RTX 3060 ในตอนนี้การ์ดจอตัวล่างของ 40 series ยังไม่ออก การ์ดจอราคาระดับต่ำกว่า 2 หมื่น ที่ซื้อได้ในตอนนี้ก็จะเป็น 3060 หรือ 3050 ซึ่งถ้าเล่น 1080p เปิด raytracing พร้อม DLSS แล้ว 3060 ก็ยังพอเล่น 60fps ได้อยู่ หรือไม่ raytracing ปรับสุด 1440p 90Hz ก็ไหว</li>\n<li>GTX 1660 Ti ในระดับราคาเฉียดหมื่นรุ่นที่จะได้ก็คือรุ่นนี้ ซึ่งซีรีส์ 16 นั้นออกมาทิ้งท้ายเหมือนเป็นรุ่นล่างให้กับ RTX 20 series โดยรุ่นที่เป็น GTX จะไม่สามารถใช้ raytracing ได้ และรุ่นนี้แรมจะได้แค่ 6GB (อย่างที่บอกว่าเกมสมัยนี้ปรับสุดต้อง 8GB แล้ว) สำหรับเกมใหม่ๆ อาจจะปรับภาพสุดใน 1080p ไม่ได้แล้ว</li>\n</ul>\n<p>ถึงจะเกือบ 10 ปีแล้วที่ Retina Display วางตลาด แล้วแต่ Linux ก็ยังไม่รองรับจอ HiDPI สักเท่าไร (จอที่ resolution สูงๆ จนฟอนต์อ่านไม่เห็นต้องขยาย UI ให้มันดูปกติ) โดยเฉพาะถ้าแต่ละจอต้องตั้ง scaling ผสมกัน ดังนั้นผมเลยยังคิดว่าจะใช้ 1080p ต่อไปเรื่อยๆ ก่อนดีกว่าถูกบีบให้ใช้ Linux configuration ที่มันใช้ HiDPI ได้แต่ใช้งานไม่คล่องมือ</p>\n<h3>AMD</h3>\n<p>เดิมทีการ์ดจอของ AMD เป็นยี่ห้อ ATi แล้ว AMD ไปซื้อมา สมัย ATi ก็มีชื่อเสียใน Linux พอสมควรว่า driver ใช้งานยุ่งยาก แต่ก็ได้ยินว่าสมัยนี้ดีขึ้นแล้ว</p>\n<p>AMD นี่ผมไม่ค่อยมีข้อมูลเลยเพราะว่า NVIDIA มันเร็วกว่า มันมี CUDA และราคามันก็ใกล้ๆ กับ NVIDIA แล้วจะซื้อยี่ห้ออื่นทำไม…</p>\n<h3>Intel Arc</h3>\n<p>Intel ปกติทำแต่การ์ดจอในซีพียูแล้วมันก็เล่นเกมได้ไม่ค่อยดี แต่อยู่ดีๆ เมื่อปีที่แล้ว Intel ก็อยากออกการ์ดจอแยกแข่งกับ NVIDIA ซะอย่างนั้น</p>\n<p>ปัจจุบันการ์ดจอ Intel มี 2 รุ่นที่คนเขายังอยากขายกันคือ A750 และ A770 ซึ่งการ<a href=\"https://www.youtube.com/watch?v=45n5pnEyw9o\">ตั้งราคาของ Intel</a> ก็เหมือนว่าเอาราคาคู่แข่งมาแล้วดูว่าห่วยกว่าเขาเท่าไรก็ลดราคาไปเท่านั้น ซึ่งราคา A770 ตอนนี้ก็เรียกว่าหมื่นนิดๆ เท่านั้น</p>\n<p>ปัญหาของการ์ดจอคือ driver เป็นเรื่องสำคัญมากๆ จะเห็นว่าเวลาเกมดังออกใหม่มักจะมี driver ที่รองรับเกมนั้นๆ ออกมาด้วย เพราะว่าหลายๆ เกมเขียนมาไม่ดีแล้วกลายเป็นภาระของ driver ที่มันไปแอบแก้เกมให้รันได้ดีขึ้น (ถ้าทำกับเกมก็บอกว่ายี่ห้อนี้ดี แต่ถ้าไปทำแบบเดียวกันกับ benchmark ก็บอกยี่ห้อนี้โกง…)</p>\n<p>ทีนี้พอ Intel เป็นผู้เล่นใหม่ สูตรโกงต่างๆ ตรงนั้น Intel ไม่มี ก็ต้องค่อยๆ ไล่ตามไปแต่ว่าเกมมันมีเป็นหมื่นๆ เกม ก็น่าจะยากหน่อยสำหรับคนที่ชอบเล่นเกมเก่า</p>\n<p>อีกปัญหาหนึ่งคือคนเขียนเกมจะใช้ชุดคำสั่ง DirectX ในการเขียนเกม ซึ่งก็มีหลายเวอร์ชั่นและ Intel ก็ต้องไปไล่ตามเขียน driver ให้รองรับทุกเวอร์ชั่น ซึ่งวิธีที่ Intel ใช้ก็คือมันมี <a href=\"https://github.com/microsoft/D3D9On12\">library ในเน็ตอยู่แล้ว</a>ที่แปลง DirectX เก่าให้เป็น DirectX 12 เขาก็เอาอันนั้นมารวมใน driver เลย ผลที่ตามมาคือมันจะกิน CPU เพิ่มอีกนิดหน่อยที่จะต้องแปลงคำสั่งแบบนี้ แต่ผมคิดว่าท่านี้ในระยะยาวมันจะดีนะ เพราะว่ายี่ห้ออื่นๆ ถ้าเล่น DirectX 6-8 ที่มันเก่ามากๆ เดี๋ยวนี้ก็อาจจะเล่นไม่ได้แล้ว ก็ต้อง<a href=\"https://www.pcgamingwiki.com/wiki/DgVoodoo_2\">ใช้ท่านี้เหมือนกัน</a> ถ้า Intel ไปปรับปรุงตรง open source นี้แล้วมันเร็วกว่าค่ายอื่นได้ ค่ายอื่นก็สามารถเอาไปใช้ได้เลยหรือผู้เล่นจะเอาไป mod เองก็ได้</p>\n<p>ปกติผมจะเล่นเกมเก่า ไม่ค่อยเล่นเกมใหม่มาก แต่ถ้าชั่งน้ำหนักกับเวลาทำงานว่า Intel ทำ Linux driver ดีที่สุดในทุกค่าย และในตอนนี้ Intel ก็ขายราคาตัดคู่แข่งอยู่ ผมก็คิดว่าอยากซื้อ Arc มาใช้ถึงมันจะมีข้อเสียกว่ายี่ห้ออื่นชัดเจน แต่ว่า Arc ปัจจุบันทำแต่รุ่นกลาง ยังไม่มีตัวท็อป โดยที่ A770 นั้นแรงอยู่ระหว่าง NVIDIA RTX 3060 – 3070 (หรือก็ใกล้ๆ กับการ์ดจอปัจจุบันผมคือ NVIDIA GTX 1080 คือซื้อมาเครื่องก็ไม่เร็วขึ้น) และรุ่นถัดไปของ Arc ก็คาดว่าอาจจะออกปลายปีนี้หรือปีหน้าเลยทีเดียว</p>\n<h2>Power Supply</h2>\n<p>Power Supply คิดว่าจะยังไม่ซื้อตัวใหม่ เพราะว่าเพิ่งซื้อ Seasonic Focus GM 750W มาไม่ถึงปี รุ่นนี้ก็เป็นรุ่นที่ดีมีหลายยี่ห้อเอาไป OEM แต่ว่า 750W ก็จะเป็นตัวจำกัดเพราะว่าพอใส่ i9 แล้วการ์ดจอจะใส่ได้สุดๆ ไม่เกิน RTX 4070 Ti</p>\n<p>เวลาผมเลือก Power Supply จะไปดู <a href=\"https://cultists.network/140/psu-tier-list/\">PSU Tier list</a> ที่สรุปรีวิว PSU มาแบ่งเป็น Tier ต่างๆ ซึ่งก็เป็นเว็บที่ผมใช้มาตั้งแตตัวดั้งเดิมของเครื่องจนถึงเปลี่ยนตัวใหม่ในครั้งนี้</p>\n<p>สำหรับการเลือก PSU สิ่งที่ควรจะพิจารณาคือ</p>\n<ul>\n<li>ความสามารถในการจ่ายไฟกี่ Watt ซึ่งควรจะต้องมากกว่าการกินไฟของเครื่อง วิธีที่ผมชอบใช้งานคือกรอกสเปคเครื่องลงไปในเว็บ pcpartpicker.com แล้วมันจะคำนวณให้ว่าใช้ไฟประมาณเท่าไร ทั้งนี้ควรจะเผื่อไว้อีกสัก 100W ไม่ควรจะเลือก PSU ที่พอดีเป๊ะ\n<ul>\n<li>เวลา load สูงขึ้น efficiency ของ PSU จะลดลง ถ้าคิดว่าจะใช้งานหนักๆ เป็นประจำควรเลือก PSU ที่โหลดเต็มแล้วยังไม่เกิน 80% ของความสามารถจ่ายไฟของ PSU</li>\n</ul>\n</li>\n<li>สัญลักษณ์ 80 Plus จะเป็นการทดสอบประสิทธิภาพของ PSU โดยอาจจะมีสร้อยต่อท้าย Bronze, Silver, Gold, Platinum, Titanium ยิ่งมากก็ยิ่งประสิทธิภาพสูง อันนี้จะมีติดหน้ากล่องเป็นส่วนมาก มองหาได้ง่ายกว่าไปดูรีวิว</li>\n<li>สายต่อด้านหลังจะมีแบบ non-modular คือถอดสายไม่ได้, semi-modular คือถอดสายได้บางเส้น และ fully modular คือถอดสายได้ทุกเส้น แน่นอนว่าแบบถอดสายได้จะราคาแพงกว่า แต่ช่วยทำให้จัดสายง่ายขึ้นเพราะ PSU มีสายเยอะที่สุดในเครื่อง\n<ul>\n<li>กรณีสายถอดได้ควรระมัดระวังในการเปลี่ยนสายข้ามรุ่น ข้ามยี่ห้อ หรือใช้สายโม เพราะว่าช่องเสียบด้านหลัง PSU ไม่มีมาตรฐานกลาง (บางยี่ห้ออาจจะมีมาตรฐานภายในยี่ห้อนั้นๆ ใช้ข้ามรุ่นได้) ถ้าเสียบสายผิดรุ่นอาจจะทำให้เครื่องเสียหาย ถ้าต้องการโมสายควรจะเลือกยี่ห้อที่หาสายโมตรงรุ่นได้ง่าย</li>\n</ul>\n</li>\n<li>การจ่ายไฟแบบรางเดี่ยว (single rail) หรือหลายราง (multi rail) บางคนอ้างว่าแบบหลายรางมีความปลอดภัยมากกว่าเพราะกระจายโหลดไประหว่างราง แต่ <a href=\"https://help.corsair.com/hc/en-us/articles/4415065357069-What-you-need-to-know-about-single-rail-and-multiple-rail-PSU-safety\">Corsair ก็อ้างว่าไม่มีความแตกต่างกกันในด้านความปลอดภัย</a> บางคนบอกว่าแบบหลายรางถ้าใช้ไฟมากๆ อาจจะจ่ายไฟไม่ไหวเมื่อเทียบกับว่ามีรางเดียวไปเลย และ PSU ส่วนมากในเวลานี้ก็จะเป็นแบบรางเดี่ยวหรือบางรุ่นสามารถสลับได้ทั้งสองแบบ (เช่น be quiet! Dark Power 12)</li>\n<li>เสียงรบกวน มีทั้งเสียงจากพัดลม (บางรุ่นถ้าไม่ร้อนพัดลมไม่เดินเลย) และเสียงคอยล์หอน (ซึ่งไม่ควรจะมี)</li>\n<li>ATX 3.0 เป็นมาตรฐานใหม่ซึ่งทำให้จ่ายไฟการ์ดจอ 600W ได้ด้วยสายเส้นเดียว (เดิมต้องใช้ 2) ในขณะที่เขียนนี้มีข่าวว่าถ้า<a href=\"https://www.youtube.com/watch?v=ig2px7ofKhQ\">สาย 600W อันนั้นมันหลวมมีโอกาสที่สายจะละลายได้</a> และ PSU ATX 3.0 เองยังมีวางขายไม่กี่ยี่ห้อ ตอนนี้เลยอาจจะแนะนำให้รอดูอีกสักหน่อย</li>\n<li>ความยาวของ PSU ควรจะใส่พอดีกับเคสได้ เนื่องจากบางเคสอาจจะใช้พื้นที่ด้านหลังวางของอย่างอื่นอีก เช่นพัดลมหรือ hard disk\n<ul>\n<li>PSU แบบ SFX จะเป็นรุ่นขนาดเล็กสำหรับเคสเล็กๆ ถ้าไม่จำเป็นควรจะซื้อแบบ ATX ปกติจะหาของดีง่ายกว่า และไม่ควรใช้ SFX แบบ 850W ขึ้นไป</li>\n</ul>\n</li>\n<li>PSU บางรุ่นเสียบไฟ 110V ไม่ได้ ส่วนมากรุ่นดีๆ จะเสียบทั้งไฟ 220V และ 110V ได้ในตัวเดียวกัน ถ้าใช้ภายในประเทศอย่างเดียวไม่น่าจะมีปัญหา</li>\n</ul>\n<h2>SSD</h2>\n<p>สำหรับ SSD ในเครื่องนี้ไม่ได้จะซื้อใหม่ ดูแล้วสถานการณ์ SSD ตอนนี้ไม่ค่อยดีเท่าไรและยังไม่มีเหตุผลจะซื้อใหม่ ก็เลยใช้ Samsung 970 EVO Plus ต่อไป</p>\n<p>สถานการณ์ SSD ในขณะนี้คือ Samsung เป็นเจ้าตลาด SSD มานานเนื่องจากมีโรงงานชิพของตัวเอง ทำให้ขายราคาแพงกว่าเจ้าอื่นๆ ได้ แต่ว่า Samsung ก็ไม่ได้ perfect เสมอไป มีบางรุ่นที่แย่มากๆ ทำข้อมูลหาย เช่น 840 EVO และรุ่นล่าสุดคือ <a href=\"https://www.pugetsystems.com/blog/2023/02/02/update-on-samsung-ssd-reliability/\">980 Pro</a> ซึ่งเขาก็ไม่ได้เรียกคืนแต่ออก firmware update เข้ามาแก้ทั้งสองรุ่น เรียกว่าจะซื้อต้องติดตามข่าวให้ดีๆ ก่อน</p>\n<p>ในอดีตนั้น SSD จะจัดเก็บข้อมูลเป็นชั้นๆ ชั้นเดียวเรียกว่า SLC (Single Layer Cell) ปัจจุบันไม่มีขายแล้วนอกจากในงาน industrial, สองชั้นเรียกว่า MLC (Multi Layer Cell), สามชั้นเรียกว่า TLC และสี่ชั้นเรียกว่า QLC (Quad Layer Cell) และเข้าใจว่ามีการซ้อนแบบใหม่ที่เปลี่ยนแกนไปทำให้ทำชั้นได้จำนวนมากๆ พอชั้นมากขึ้นความจุก็มากขึ้นทำให้ SSD ราคาถูกลง แต่ว่าความเสถียรก็น้อยลงไปด้วย สมัยก่อน SSD Samsung รุ่น Pro ที่ใช้ MLC จะมาพร้อมกับประกัน 10 ปีซึ่งไม่มียี่ห้ออื่นประกันให้ขนาดนี้</p>\n<p>ต่อมาตอนผมจะซื้อ 970 EVO Plus ก็ปรากฏว่า Samsung เพิ่งเปลี่ยนเงื่อนไขประกันในรุ่นนั้น โดยรุ่น Pro ที่เป็น MLC ประกันเหลือ 5 ปีเท่าๆ กับรุ่น EVO Plus ที่เป็น TLC ผมก็เลยรู้สึกว่านอกจากความเร็วเล็กน้อยแล้วก็ไม่มีเหตุผลจะซื้อรุ่น Pro เพราะอายุการใช้งานเขาก็ประกันเท่ากันแล้ว</p>\n<p>ปัจจุบัน Samsung 980 Pro ที่ข้อมูลหายเป็นรุ่นแรกของ Pro ที่เป็น TLC แปลว่าต่อไปนี้ MLC ตายเรียบร้อยเพราะ Samsung คือเจ้าสุดท้ายที่ขาย MLC SSD ถ้ายังอยากได้คงต้องซื้อของเกรด industrial เท่านั้น</p>\n<p>จริงๆ ตอนนี้ยังพอจะหาซื้อ 970 Pro ที่เป็น MLC ได้อยู่ แต่ Speed อยู่ที่ 3,500MB/s ในขณะที่ยี่ห้ออื่นทำได้ 5,000 – 7,000MB/s แล้ว ซึ่งก็ไม่รู้ว่าเวลา disk เต็มแล้วยังจะทำได้เร็วตามที่เขียนหรือเปล่า (SSD เวลาที่เหลือเยอะๆ มันจะกระจายข้อมูลเพื่อให้ทำตัวเหมือนเป็น SLC แต่พอที่ใกล้เต็มมันจะเล่นตุกติกไม่ได้ ถึงจะโชว์ประสิทธิภาพที่แท้จริงออกมา) อาจจะต้องไปหา benchmark อ่านเพิ่มเติม</p>\n<p>ปัญหาต่อมาคือ SSD นั้นใช้ชิพ memory และ controller ซึ่งผลิตโดยผู้ผลิตเจ้าอื่นที่ไม่ใช่ยี่ห้อที่เราเห็น ผู้ผลิตสินค้าเค้าแค่ซื้อชิพมาใส่ ปัญหาก็คือพอชิพมันขาดแต่เขาไม่อยากให้ของขาด เขาก็จะเอาชิพอื่นมาใส่ แต่ว่าชิพใหม่มันอาจจะไม่เทียบเท่าชิพเดิมเสมอไป</p>\n<p>ยี่ห้อหนึ่งที่เคยทำก็คือ <a href=\"https://www.anandtech.com/show/7763/an-update-to-kingston-ssdnow-v300-a-switch-to-slower-micron-nand\">Kingston SSDNow V300</a> ซึ่งหลังจากวางขายไปก็เปลี่ยนชิพ SSD เป็นตัวที่ช้าลง ทำให้เวลาดูรีวิวในเน็ตก็จะได้ข้อมูลเท็จ ผมเคยใช้รุ่นนั้นอยู่ พอทราบข่าวผมก็แบนเลิกซื้อ Kingston SSD ถาวร แต่ปัญหายังไม่จบแค่นั้นเพราะในความจริงแล้วอีกหลายยี่ห้อ เช่น <a href=\"https://www.tomshardware.com/news/wd-blue-sn550-ssd-performance-cut-in-half-slc-runs-out\">WD</a>, <a href=\"https://www.tomshardware.com/news/adata-switches-nand-on-sx8200-pro-ssd-performance-impacted\">Adata</a> หรือแม้แต่ <a href=\"https://arstechnica.com/gadgets/2021/08/samsung-seemingly-caught-swapping-components-in-its-970-evo-plus-ssds/\">Samsung 970 EVO Plus</a> ที่ผมใช้อยู่ก็ทำแบบนี้กันทั้งหมด บางยี่ห้ออาจจะเปลี่ยน model number เล็กน้อย แต่ไม่ได้เปลี่ยนชื่อรุ่นการตลาด (เวลาไปซื้อหน้าร้านจะมีใครนั่งเช็ค model number ทุกตัวอักษร หรือบางทีมันไม่มีเขียนบนกล่องด้วยซ้ำ ต้องแกะมาเช็คในคอมเท่านั้น)</p>\n<p>ก็รู้สึกว่ายี่ห้อที่ไว้ใจได้นับวันมันจะเริ่มลดลงเรื่อยๆ คือถ้าเปลี่ยนไส้แล้วเอาของดีกว่ามาใส่ก็คงไม่มีปัญหาอะไร หรือทำให้ถูกต้องก็คือทำเป็น rev 1 rev 2 ไปเลยเพื่อให้คนซื้อรู้ว่าจะได้ของแบบไหน</p>\n<p>ตอนนี้สำหรับ SSD ก็คาดหวังว่าอยากให้ sk hynix เข้ามาทำตลาด เพราะเป็นอีกเจ้าที่มีโรงงานชิพของตัวเองและยังใหม่อยู่ เท่าที่รู้ยังไม่มีชื่อเสีย</p>\n<h2>Harddisk</h2>\n<p>Harddisk ก็ยังไม่รู้สึกว่าต้องซื้อเพิ่ม ตัวที่ใช้อยู่ใช้ WD Black 7200RPM 1TB ก็พอแล้ว และผมรู้สึกว่าแรมผมเยอะมากๆ เวลาใช้งานจริงๆ data ใน harddisk โหลดครั้งนึงมันเข้าไป cache อยู่ในแรมได้นานมากๆ (เช่นเล่นเกมแล้วไปกินข้าว กลับมามันโหลดเร็วมากๆ) เลยทำให้ไม่จำเป็นต้องไปใส่ SSD แต่ก็ไม่แน่ว่าเกม AAA เดี๋ยวนี้มันไฟล์ 30-40GB แผนนี้อาจจะเอาไม่อยู่ก็ได้</p>\n<p>สำหรับการเลือกซื้อ harddisk จุดที่ควรจะมองคือความจุ อัตราการหมุน และ use case โดยแต่ละยี่ห้อจะเป็นดังนี้</p>\n<p><strong>WD</strong></p>\n<ul>\n<li>Green สีเขียว คือตัวล่าง ตอนนี้น่าจะมีเฉพาะ SSD</li>\n<li>Blue สีน้ำเงิน คือรุ่นใช้งานทั่วไป</li>\n<li>Black สีดำ เป็นสำหรับเล่นเกม มี cache เยอะ ผมใช้งานมาก็รู้สึกว่าต่างกับ WD Blue พอสมควร และแรมผมเยอะด้วย เล่นเกมใส่ WD Black ฟีลไม่ค่อยต่างกับ SSD มากยกเว้นเกมที่ใช้ texture streaming จะเห็นมันโหลดชัดเลย ส่วนเกมออนไลน์โหลดเร็วกว่าก็ต้องรอคนช้าอยู่ดี</li>\n<li>Red สีแดง เป็นรุ่นสำหรับ NAS ที่ผมใช้งานอยู่ข้อสังเกตที่ชัดคือมันเสียงดังกว่า Blue กับ Black มาก และความเร็วไม่สูงอยู่ที่ 5,400rpm เท่านั้น เวลาอ่านไฟล์ก็มี read latency อย่างเห็นได้ชัด</li>\n<li>Purple สีม่วง สำหรับกล้องวงจรปิดที่ต้องเขียนตลอดเวลา 24 ชั่วโมง</li>\n<li>Gold สีทอง และ Ultrastar สีขาว สำหรับ data center</li>\n</ul>\n<p><strong>Seagate</strong></p>\n<ul>\n<li>Barracuda สีเขียว สำหรับใช้งานทั่วไป</li>\n<li>Firecuda สีส้ม สำหรับเล่นเกม</li>\n<li>Ironwolf สีแดง สำหรับ NAS</li>\n<li>Skyhawk สีฟ้า สำหรับกล้องวงจรปิด</li>\n</ul>\n<p>ข้อควรระวังในการซื้อ harddisk คือปัจจุบันความจุของ disk มากขึ้นทำให้ผู้ผลิตต้องหาวิธีเพิ่มความจุ หนึ่งในวิธีนั้นคือ <a href=\"https://www.blognone.com/node/115943\">SMR ซึ่งจะเขียนข้อมูลแบบขี่กันทำให้ความจุเพิ่มขึ้น แต่ว่าเวลาแก้ไขข้อมูลต้องเขียนทับตรงที่ขี่กันทั้งหมดทำให้ประสิทธิภาพการเขียนแย่</a> ในตอนนั้นผู้ผลิต Harddisk ก็แอบสอดไส้กันมาทุกเจ้า และถูกจับได้ ทำให้ปัจจุบันผู้ผลิตเริ่มมีการระบุเทคโนโลยีไว้ใน spec แล้ว จึงควรจะตรวจสอบว่าเป็น CMR ไม่ใช่ SMR ก่อนซื้อ คร่าวๆ ในตอนนี้ก็คือรุ่นพื้นฐานที่ไม่ใช่ Pro หรือรุ่นที่เป็นรุ่นท็อปอยู่แล้วมักจะเป็น SMR ไปหมดแล้ว และ harddisk notebook ทั้งหมดเป็น SMR อย่างไม่มีทางเลือก</p>\n<h2>Case Fan</h2>\n<p>กลับมาที่เรื่องระบบระบายความร้อนอีกครั้ง 555 เนื่องจากพอมีงบเหลือ และกลัวเครื่องจะไม่เย็นพอเลยคิดว่าจะต้องติดตั้งพัดลมในเคสเพิ่มด้วย</p>\n<p>การติดตั้งพัดลมในเคสนั้นจะมีจุดติดตั้งได้แก่</p>\n<ul>\n<li>ด้านฝาหน้า สำหรับนำอากาศเข้า</li>\n<li>ด้านบน (เฉพาะบางรุ่น) เนื่องจากอากาศร้อนจะลอยขึ้น บางคนก็เลยจะติดพัดลมด้านบนด้วยเพื่อนำอากาศออก</li>\n<li>ด้านล่าง ไม่ค่อยมีคนติดตั้งกันเนื่องจากมันจะดูดฝุ่นที่พื้นเข้ามาในตัวเครื่อง บางแหล่งข้อมูลก็บอกว่าด้านล่างมีการ์ดจอติดตั้งที่มีพัดลมอยู่แล้วจึงไม่ควรไปรบกวน Airflow แต่ก็มักจะเห็นคนใช้ชุดน้ำการ์ดจอติดพัดลมด้านล่างเพื่อความสะดวก</li>\n<li>ด้านหลังบน เป็นจุดติดตั้งพัดลมออกทั่วไปที่นิยมติดตั้งที่สุด</li>\n<li>ด้านหลังล่างบริเวณช่อง PCI ที่ไม่ใช้งาน อาจจะติดตั้งได้ (ไม่แน่ใจว่าขึ้นอยู่กับเคสหรือไม่เพราะว่าเคส North ที่ใช้นั้นสามารถติดตั้งได้)</li>\n<li>ด้านข้าง เห็นว่าในอดีตเป็นที่นิยมกันก่อนที่การ์ดจอจะกินไฟมากเท่าปัจจุบัน ปัจจุบันน่าจะติดตั้งไม่ได้แล้ว ของเคส North เหมือนเป็นการฟื้นฟูเทคนิคนี้กลับมา เนื่องจากผมไม่ค่อยมีข้อมูลและพัดลม CPU เองก็ไม่สามารถติดตั้งพร้อมกับฝาข้างได้ จึงเลือกจะไม่ติดตั้งพัดลมข้าง</li>\n<li>อย่าลืมว่าพัดลมของ Power Supply นั้นก็นับเป็นพัดลมดูดอากาศที่ติดตั้งกับตัวเคสอีก 1 ตัว</li>\n</ul>\n<p>หลักการติดตั้งพัดลมนั้นต้องคำนึงในเรื่องของ Airflow โดย <a href=\"https://www.youtube.com/watch?v=dLX54ounENY\">LTT ได้ทดลองติดตั้งพัดลมรูปแบบต่างๆ แล้วเปิดเครื่องไว้ในห้องที่กำลังก่อสร้าง 1 ปี</a> ได้ข้อสรุปดังนี้</p>\n<ul>\n<li>เคสแบบความดันลบ คือพัดลมทั้งหมด <strong>เป่าออก</strong> จากตัวเครื่องจะทำให้อากาศเข้าไปในตัวเครื่องตามจุดต่างๆ ที่ไม่มีพัดลม เช่นช่อง PCI ต่างๆ หรือด้านล่างของตัวเครื่องที่นำฝุ่นจากพื้นเข้ามาด้วย แต่เนื่องจากพัดลมด้านบนและด้านหลังเป่าออกจาก CPU ทำให้พัดลม CPU ไม่ค่อยมีฝุ่นเท่าไรนัก</li>\n<li>เคสแบบความดันบวก คือพัดลมทั้งหมด <strong>เป่าเข้า</strong> หาภายในตัวเครื่องทำให้ฝุ่นภายในตัวเครื่องเยอะมาก</li>\n<li>เคสแบบสมดุล คือมีพัดลมเป่าเข้าด้านหน้า 2 ด้านล่าง 2 (ทั้งหมดมีแผ่นกรองอากาศ) และพัดลมเป่าออกด้านหลัง 1 ด้านบน 1 มีฝุ่นปานกลาง</li>\n</ul>\n<p>ดังนั้นในเรื่องฝุ่น การจัดพัดลมจึงควรทำให้มีพัดลมเป่าเข้า – ออกที่สมดุลกันและควรเป่าเข้าผ่านแผ่นกรองอากาศเพื่อลดฝุ่น ในด้านล่างอาจจะติดตั้งพัดลมเป่าออกเพื่อไม่ให้ฝุ่นบนพื้นเข้ามาในตัวเครื่อง</p>\n<p>เนื่องจากเคสที่เลือกมีพัดลมแถมให้ด้านหน้าแล้ว 2 ก็เลยมีความคิดว่าจะติดตั้งพัดลมด้านหลังอีก 1 เพื่อระบายอากาศออก ในการเลือก<a href=\"https://noctua.at/en/which_fan_is_right_for_me\">พัดลมเคสนั้นจะแตกต่างกับพัดลม CPU</a> โดยพัดลม CPU และพัดลมหม้อน้ำจะเน้นแรงลมมาก แต่พัดลมเคสจะเน้นปริมาณลมมากกว่า</p>\n<p>สำหรับพัดลมเคสตามรีวิวแล้ว รุ่นที่ทำคะแนนได้ดีที่สุดคือ Phantek T30 แต่ว่าเท่าที่หาซื้อยังไม่มีขาย และรุ่นนี้โกงนิดหน่อยคือความลึก 30 มม. ต่างจากยี่ห้ออื่นที่ความลึก 25 มม. และยังหาซื้อไม่ได้ ก็เลยยังเลือกใช้ Noctua NF-A12x25-PWM chromax.black โดยรุ่นนี้ Noctua บอกว่าถึงมันจะเก่งด้านลมอัดสำหรับ heatsink แต่เอาไปติดพัดลมเคสแรงลมก็ใช่ย่อย ใช้งานได้ดีทั้ง 2 รูปแบบในตัวเดียว (รุ่นที่เน้นแรงลม NF-S12 ร้านที่ผมซื้อไม่มีขายมีแต่รุ่น redux)</p>\n<p>ตอนแรกจะใส่พัดลมแค่ด้านหลังอย่างเดียว แต่คิดว่าใส่ด้านบนหลังอีก 1 ตัวน่าจะดี ส่วนด้านบนหน้าไม่แน่ใจเรื่อง Airflow เลยไม่ได้ใส่</p>\n<h2>PC Spec</h2>\n<p>รวมๆ แล้ว เครื่องใหม่ของผมสเปคดังนี้</p>\n<table>\n<thead>\n<tr>\n<th>Part</th>\n<th>Brand</th>\n<th>Model</th>\n<th>ราคา</th>\n</tr>\n</thead>\n<tbody>\n<tr>\n<td>CPU</td>\n<td>Intel</td>\n<td>i9-13900KS</td>\n<td>27,850</td>\n</tr>\n<tr>\n<td>CPU Cooler</td>\n<td>Noctua</td>\n<td>NH-U14S</td>\n<td>3,820</td>\n</tr>\n<tr>\n<td>CPU Fan</td>\n<td>Noctua</td>\n<td>NF-A15 PWM</td>\n<td>1,350</td>\n</tr>\n<tr>\n<td>Case Fan</td>\n<td>Fractal Design</td>\n<td>2x Aspect 14 PWM</td>\n<td>แถมกับเคส</td>\n</tr>\n<tr>\n<td>Case Fan</td>\n<td>Noctua</td>\n<td>2x NF-A12x25 PWM chromax.black</td>\n<td>2,980</td>\n</tr>\n<tr>\n<td>Mainboard</td>\n<td>Gigabyte</td>\n<td>Z790 AERO G</td>\n<td>13,990</td>\n</tr>\n<tr>\n<td>RAM</td>\n<td>G.Skill</td>\n<td>Trident Z5 RGB 32GB 5600 CL36 Black</td>\n<td>7,890</td>\n</tr>\n<tr>\n<td>GPU</td>\n<td>Palit</td>\n<td>GT1080 8GB</td>\n<td>ของเดิม (ราคาซื้อมามือสอง 10,000)</td>\n</tr>\n<tr>\n<td>SSD</td>\n<td>Samsung</td>\n<td>970 EVO Plus 500GB</td>\n<td>ของเดิม (ราคาซื้อ 3,590)</td>\n</tr>\n<tr>\n<td>HDD</td>\n<td>WD</td>\n<td>Black 1TB</td>\n<td>ของเดิม (ราคาซื้อ 2,450)</td>\n</tr>\n<tr>\n<td>PSU</td>\n<td>Seasonic</td>\n<td>FOCUS 750w</td>\n<td>ของเดิม (ราคาซื้อ 3,790)</td>\n</tr>\n<tr>\n<td>Case</td>\n<td>Fractal Design</td>\n<td>North Charcoal Black Mesh</td>\n<td>5,790</td>\n</tr>\n<tr>\n<td><strong>รวม</strong></td>\n<td></td>\n<td></td>\n<td><strong>63,670</strong></td>\n</tr>\n<tr>\n<td><strong>รวมของเดิม</strong></td>\n<td></td>\n<td></td>\n<td><strong>83,500</strong></td>\n</tr>\n</tbody>\n</table>\n<p>ประกอบที่ร้าน <a href=\"https://www.facebook.com/autonetzeer\">Autonet</a> เซียร์รังสิต (ร้านที่มีเคส Fractal Design มีไม่เยอะ ถ้ารวมกับ Noctua ด้วยนี่หายากมากๆ เลย)</p>\n<p>จริงๆ ดูคนประกอบคอมตัวละแสนมาเยอะ ก็อยากได้คอมตัวละแสนนะ 555 จริงๆ ถ้าใส่ 4070 Ti ก็ถึงแสนแล้ว บอกแล้วว่าการ์ดจอเดี๋ยวนี้แพงจริงๆ</p>\n<h2>รีวิว</h2>\n<p>ถ้าแยกทีละชิ้น ก็ประมาณนี้</p>\n<h3>CPU</h3>\n<p>คำถามของ CPU ที่น่าจะมีคนอยากรู้มากคือไม่ใส่ชุดน้ำเอาอยู่มั้ย จากที่ทดสอบมันวิ่งแตะ 6GHz ได้ประมาณ 1-2 วินาที หลังจากนั้น CPU ก็ 100 ค้าง จ่ายไฟอยู่ที่ 223W จะใส่พัดลมเพิ่มก็ได้มาอีกแค่ 5W</p>\n<p>แต่เวลาใช้งานจริงๆ ยังนึกไม่ออกเลยว่า workload อะไรที่ใช้ CPU เยอะขนาดนั้น เท่าที่ทดลองมาคือ 3DMark CPU test รันปกติยังไม่แตะ 100 ก็จบแล้ว, เล่น Transport Fever 2 แมพที่เคยเล่นจบไปแล้ว เกมก็ลื่นดี CPU นี่ชิลมากๆ, เล่น Fallout 4 เซต iNumHWThreads=16 ก็ใช้ P core อย่างเดียวไม่ใช้ hyperthreads หรือ E core ด้วยซ้ำ (ถ้าไม่เซตมันจะใช้ 1 core แล้วเกมกระตุกมาก แกว่ง 30-60fps เลย), Starcraft 2 Coop (Stukov/Kerrigan) ก็ใช้ 2 core วิ่งประมาณ 4.8-5GHz สบายๆ เกมอื่นๆ ยังนึกไม่ออกว่ามีเกมอะไรที่เล่นแล้ว CPU หนักๆ เพราะ Factorio ก็ไม่ค่อยได้เล่นแล้วหรือเล่นไปก็ไม่ถึง late game แล้วเบื่อก่อน ส่วนเกมใหม่ๆ จะทดสอบก็จะคอขวดที่การ์ดจอเสียมากกว่า</p>\n<p>ที่น่าสนใจคือต้องใช้ Windows 11 ถึงจะมี Intel Thread Director ซึ่งจากที่ลองแบบไม่ได้ดูละเอียดอะไรก็สังเกตว่า Fallout 4 ใน Windows 10 มันเลือก core กับ hyperthread มารัน แต่ใน Windows 11 มันพยายามรันบน core จริงมากกว่า hyperthread</p>\n<p>สำหรับการทำงาน ลอง compile eye of mate ด้วย <a href=\"https://github.com/mate-desktop/eom/pull/339\">ninja</a> ที่ทำค้างไว้อยู่ก็ clean build เสร็จภายใน 2 วินาทีอยู่แล้ว</p>\n<p>ส่วน Synthetic benchmark ที่ผมสนใจคือ <a href=\"https://openbenchmarking.org/\">OpenBenchmarking</a> รันใน Docker (ของเดิมรันก่อนอัพเกรดเครื่อง จะใช้ OS เดียวกัน kernel เดียวกัน) ซึ่งน่าจะตรงกับ use case ที่ใช้งานอยู่</p>\n<p>ถ้าสรุปผลจาก benchmark ต่างๆ แล้วก็ประมาณนี้</p>\n<table>\n<thead>\n<tr>\n<th>Task</th>\n<th>i9-13900KS</th>\n<th>i5-6500</th>\n</tr>\n</thead>\n<tbody>\n<tr>\n<td>3DMark Time Spy</td>\n<td>8,494</td>\n<td>6,381</td>\n</tr>\n<tr>\n<td>3DMark Fire Strike</td>\n<td>21,051</td>\n<td>14,676</td>\n</tr>\n<tr>\n<td>3DMark CPU Test (max threads)</td>\n<td>16,414</td>\n<td>–</td>\n</tr>\n<tr>\n<td>Hitman 3 Dartmoor (Vsync)</td>\n<td>60FPS</td>\n<td>19FPS</td>\n</tr>\n<tr>\n<td>Compile Linux Kernel (all module)</td>\n<td>7m57s</td>\n<td>1h24m26s</td>\n</tr>\n<tr>\n<td>Compile Node.js 19.8.1</td>\n<td>4m16s</td>\n<td>43m42s</td>\n</tr>\n<tr>\n<td>Compile CPython 3.10.6 Release</td>\n<td>3m25s</td>\n<td>8m24s</td>\n</tr>\n<tr>\n<td>Compile GCC</td>\n<td>8m50s</td>\n<td>41m52s</td>\n</tr>\n<tr>\n<td>zstd compress lv 19</td>\n<td>20.5MB/s</td>\n<td>6.27MB/s</td>\n</tr>\n<tr>\n<td>HPC Challenge G-HPL</td>\n<td>55.34 GFLOPS</td>\n<td>102.15 GFLOPS</td>\n</tr>\n</tbody>\n</table>\n<p>ก็เรียกได้ว่าเครื่องใหม่ CPU เร็วกว่าเครื่องเก่ามากกว่า 10 เท่าเลยทีเดียว ที่น่าสนใจคือ HPC Challenge ซึ่งมี regression พอสมควรหายไปกว่าครึ่ง (i9 ทดสอบ 3 ครั้ง ±0.05, i5 ทดสอบ 9 ครั้ง ±2.65) เทสนี้เป็นตัวทำเครื่องร้อนมากๆ ผมเดาว่ามันอาจจะใช้ AVX2 แต่ตัวเก่าไม่มี AVX2 แล้ว SSE อาจจะเร็วกว่า</p>\n<h3>Case</h3>\n<p>Fractal Design North นี่สวยมากๆ แต่ว่าบ้านไม่สวย ถ่ายแล้วดูเฉยๆ ไม่สวยเลย…</p>\n<p>เคสนี้จัดไฟ RGB ก็เข้านะ ทำสีส้มให้กลืนไปกับเคสสวยมากๆ และเข้ากับพัดลม Noctua สีเดิมด้วย แต่มันอาจจะดูร้อนเพราะไฟจะเป็นสีส้ม โทนร้อน</p>\n<p>ข้อที่รำคาญของเคสนี้คือน๊อตน่ารำคาญมากๆ จะใส่จะถอดแต่ละทีรู้สึกว่ากำลัง strip เกลียวมันอยู่ ในขณะที่ฝาบนไม่มีน๊อต ถ้าเผลอยกตรงนั้นก็สไลด์ออกเลย บางทีจะทำอะไรผมก็รำคาญถอดฝาบนทิ้งก่อนเป็นอย่างแรก ฝาข้างก็รู้สึกว่าเคส Cooler Master อันเก่าถอดใส่ง่ายกว่าพอสมควร</p>\n<p>Fan hub ของเคสมีประเด็นว่าต้องใส่พัดลมที่ช่อง 1 ไม่งั้นมันจะมองไม่เห็นรอบในคอม ยกไปร้าน 2 ทีถึงจะมีคนรู้</p>\n<p>พัดลมที่แถมมา (Aspect 14) เสียงดังมาก ถ้าเปิดสุดคือเสียงเป็น jet engine เลย ในขณะที่ Noctua แทบไม่มีเสียงที่ full load (ตอนนี้มีเสียงหอนตอนพัดลมเร่งอยู่ ยังหาไม่เจอว่ามาจากพัดลม Noctua หรือ PSU/VRM มันร้อง)</p>\n<p>Heatsink Noctua NH-U14S มันจะติดพัดลมได้ 2 ตำแหน่งคือปกติ และยกสูงจะได้ไม่บังช่องแรม แต่ร้านลองแล้วยกพัดลมสูงแล้วติดเคส ปิดฝาไม่ได้ ไว้อัพเกรดแรมอาจจะลองดูว่ามันต้อง clip ตรงไหนกันแน่เพราะมันใส่ NH-D15 ได้นะ…</p>\n<p>ฝาที่เป็น mesh ทำให้ออกแบบ airflow ยากเหมือนกัน เพราะลมจะถูกดูดจากด้านบนและข้างด้วย ตอนนี้เลยปล่อย fan ด้านหน้าข้างทั้งหมดว่างไว้ก่อน ส่วนลมร้อนทั้งหมดออกด้านหลัง ใช้แล้วด้านหน้าไม่ร้อน แต่รู้สึกว่าบ้านร้อนขึ้นนะ…</p>\n<h3>Mainboard</h3>\n<p>Bios Gigabyte ค่อนข้างน่ารำคาญ เจอปัญหาหลายๆ อันที่กวนใจอยู่</p>\n<p>เรื่องที่หนึ่งคือ CPU Power Limit ใน bios ที่แถมมา (version F2) เขียน document ไว้ไม่ค่อยชัด เข้าใจว่า Auto = เอาตาม Intel แต่ก็มีเมนู Off กับ Intel แต่พออัพเกรดเป็น version F6a แล้วเหมือนว่า Auto = Overclock และมีเมนู Intel 2 อัน อีกอันน่าจะคือ Intel + แถมนิดหน่อย</p>\n<p>เรื่องที่สองคือ fan curve ที่เซฟไว้ พออัพเกรด BIOS แล้วเหมือน settings หายหมด</p>\n<p>เรื่องที่สามคือ upgrade แล้วมันทำ EFI boot option หายเกลี้ยง มีแต่ default คือ scan default path ของ Windows อย่างเดียว…</p>\n<p>เรื่องที่สี่คือมองไม่เห็น fan RPM ใน Linux <a href=\"https://wiki.archlinux.org/title/lm_sensors#Gigabyte_B250/Z370/B450M/B560M/B660M/Z690_motherboards\">วิธีแก้คือ</a></p>\n<ol>\n<li>เซต kernel cmdline <code>acpi_enforce_resources=lax</code></li>\n<li>ลง it87-dkms-git จาก AUR</li>\n<li>Force load it87 ตอน boot ด้วย option <code>ignore_resource_conflict=1</code></li>\n</ol>\n<p>เรื่องที่ห้าคือใน Windows ต้องลง chipset driver เอง (Windows update ไม่เจอ) ซึ่ง Gigabyte แถม tool ใน EFI มาด้วยพอเปิด Windows แล้วมันจะมีหน้าต่างมาแนะนำให้ลง (แต่นั่นคือ firmware-level trojan ไง จะรู้มั้ยว่า tool มันไม่แอบ modify settings อะไรในเครื่องแบบ <a href=\"https://en.wikipedia.org/wiki/Absolute_Home_%26_Office\">CompuTrace</a>) ก็ยังดีว่ากดปิดใน BIOS ได้ แต่พอ upgrade BIOS แล้ว settings มันก็รีเซต</p>\n<p>เรื่องที่หกไม่รู้ว่าเป็นที่ใคร แต่ว่า Windows ที่ย้ายเครื่องมามันงอแงแปลกๆ ใช้ bcdedit แก้อะไรไม่ได้เลย ทำให้ upgrade Windows 11 ไม่ได้ ก็เลยต้องลง Windows ใหม่ ก็ลงไม่ได้ด้วยสุดท้ายต้อง format partition ออกหมดเลย</p>\n<p>เรื่องที่เจ็ดคือ LAN card ที่ให้มาคือ Intel I225-V ซึ่ง WinPE ของ Windows 11 ไม่มี driver พอลง Windows แล้ว first boot มาถึงหน้าที่ให้ต่อเน็ต มันจะมองไม่เห็นต้องเข้า command prompt ไปลง driver เองจาก flash drive</p>\n<p>(ปัญหานี้ผมรู้สึกว่าทุกครั้งที่ซื้อคอมใหม่แล้วใช้ gen ล่าสุดมักจะมีปัญหานะ อย่างตอนซื้อ home server ที่เป็น AMD ก็เจอ wireguard ทำ kernel panic ต้อง flash bios ก่อน)</p>","author":"whs","siteTitle":"Quietly Verbose","siteHash":"5f972a6fe70a917eb1b1aa165b3cb2be8a9465af33ab38bf05f34c55c0e40587","entryHash":"45a4ea7f8ea2030d796afa297ad6f7f2c52074371e30932ec91abda34003d72b","category":"Thai"}